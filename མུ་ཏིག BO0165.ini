མུ་ཏིག
འཇོན་སུ་ཊན་བྷེ་ཁུས་།


གཅིག སྡིག་པ་ར་ཙས་སོ་བཏབ་པ།

ཁེ་ནོ་གཉིད་སད་དུས་ནམ་ལངས་མེད་པ་མ་ཟད། ནམ་མཁར་སྐར་ཚོགས་
ཁྲ་ལམ་མེར་བཞད་འདུག་ན་ཡང་། ཤར་མཐའི་སྐྱ་མདོག་གི་ནམ་མཁར་རེ་བས་ཁེངས་
ནས་གདའ། ཁེ་ནོ་ཁོའི་ཤིང་ཁང་ཆུང་ངུ་དེའི་མཐིལ་གྱི་མལ་ཁྲིའི་སྟེང་ཉལ་ནས་
ཕྱི་རོལ་གྱི་བྱ་ཚོགས་ཀྱི་སྐད་སྙན་དང། ཁྱིམ་བྱ། སྔ་མོ་ནས་སྐད་རྒྱག་བཞིན་པའི་ཕག་
པ་སོགས་ལ་ཉན་ནས་བསྡད།
ཁེ་ནོས་མིག་ཁ་ཕྱེས་པ་དང་ནག་ཁུང་སེར་ཡོད་པའི་སྒོ་ཤིང་གྲུ་བཞི་དེའི་ཁྲོད་
དུ་ཅེར་ནས།གནམ་ལ་དཔྱང་ཡོད་པའི་བུ་སྣོད་སྒམ་ཆུང་དུ་ཁོའི་བུ་ཁོ་ཡོ་ཊེ་ཊོ་གཉིད་
ཡོད་པར་བལྟས་པ་དང་། དེ་ནས་ཁ་ཆུང་མ་འཇོ་ནཱའི་ཕྱོགས་སུ་འཁོར་བ་ན། འཇོ་
ནཱས་མིག་ཕྱེས་ཡོད་པས་ཕྱིར་ཁེ་ནོ་ལ་བལྟས།
ཁེ་ནོས་རྒྱ་མཚོའི་རླབས་སྒྲ་ཧ་ཅང་སྙན་པ་ཐོས་པ་དང་ཡང་བསྐྱར་མིག་བཙུམ་
ནས་དེའི་རོལ་དབྱངས་ལ་ཉན། ཁོང་ཚོའི་རིགས་ནི་རོལ་མོར་དགའ་བས་འདས་
པའི་ལོ་ཟླའི་ཁྲོད་ཀྱི་འཚོ་བ་ཡོད་ཚད་གླུ་དབྱངས་ཁོ་ནར་བསྟིམས་ཤིང་། ད་ལྟ་གླུ་
དབྱངས་འདི་ནི་ཁེ་ནོ་དང་ཁོའི་ཁྱིམ་མཚེས་སོགས་རྒྱ་མཚོའི་ཉེ་འགྲམ་ན་འཚོ་བའི་
ཉ་བ་དང་མུ་ཏིག་ལེན་མཁན་ཚོའི་སྤྱོད་ཡུལ་ཁོ་ནར་གྱུར་ཡོད།
འཇོ་ནཱ་ཡར་ལངས་ནས་དལ་མོས་གནམ་ལ་དཔྱང་ཡོད་པའི་ཁེ་ཡོ་ཊེ་ཊོའི་སྒམ་
གྱི་ཕྱོགས་སུ་སོང་། མོས་འཇམ་ཤ་དོད་ཅིང་བརྩེ་བས་བཏུམ་པའི་ཚིག་འགའ་བུ་
ཆུང་དེར་བཤད་རྗེས་ཐབ་ཁུང་ནང་མེ་འཇོག་ཏུ་སོང་བ་དང༌། ཁེ་ནོ་ཡང་ཡར་
ལངས་ནས་ལྷམ་གོན་ཏེ་ཕྱི་ལོགས་སུ་ཞོགས་པའི་ནམ་ལངས་ཡོད་མེད་ལ་བལྟས།
གནམ་གཤིས་གྲང་ངར་ཆེ་ཡང་ཁོང་ལོ་ན་གཞོན་ཁར་སྟོབས་ཤུགས་ཧ་ཅང་ཆེ་བ་
ཞིག་ཡིན།ཁོའི་ནག་ཅིང་མཐུག་པའི་སྐྲ་སྨུག་སེང་ངེའི་གདོང་ལ་ཤམ་པ་དེས་བྱམས་
བརྩེས་བཟུང་བའི་མིག་ཟུང་ཡང་སྒྲིབ་ལ་ཉེ། ཁོར་ཁ་སྤུ་སྲབ་མོ་གཟེང་ངེ་པ་ཞིག་
འདུག་ལ། ཁོའི་རྒྱབ་ཕྱོགས་སུ་འཇོ་ནཱས་མེ་ཤུགས་ཆེར་བཏང་སྟེ་ཟ་མ་བཟོ་བར་
གྲ་སྒྲིག་བྱེད་བཞིན་མཆིས། ཉིན་འདི་འགར་སྡེ་བའི་ནང་དུ་མི་སྒེར་གྱི་གླུ་དབྱངས་
ལས་གཞས་གསར་བ་མི་འདུག ད་ལྟ་ཁེ་ནོའི་ཀླད་པར་ཁྱིམ་ཚང་གི་རོལ་དབྱངས་
འཁྱིལ་ནས་ཡོད།
ཉི་མ་ཤར་རིའི་རྩེ་ནས་མགྱོགས་པོར་ཤར་བྱུང་ལ། ནམ་མཁའ་སྔོ་ཞིང་དྭངས་
པར་གྱུར་ཏེ་མཚོ་མོ་གསེར་མདོག་པའི་འོད་སྣང་གིས་ཁེ་ནོས་མིག་ལག་ཟུང་གིས་མི་
འགེབ་ག་མེད་བྱུང་། ཁོས་མ་རྨོས་ལོ་ཏོག་གི་བག་ལེབ་བསྲེག་པའི་དྲི་མ་ཚོར། ཞོགས་
པ་དེ་ནམ་རྒྱུན་གྱི་ཞོགས་པ་དང་འདྲ་ཁར་ཞོགས་པ་དེ་ནི་ཆེས་བློ་ཡིད་ཚིམས་པའི་
དུས་ཤིག་རེད་ཨང༌།
ཁེ་ནོས་ཆུང་མ་འཇོ་ནཱས་གནམ་ལ་བཏགས་པའི་སྒམ་ནང་ནས་ཁེ་ཡོ་ཊེ་ཊོ་
བླངས་ཏེ་ངོ་གདོང་བཀྲུ་བཞིན་པ་ཤེས། མོས་འཇམ་ཞིང་མཉེན་པའི་གླུ་དབྱངས་དེ་
བུ་ཆུང་ལ་བླངས་པ་དང་། དེ་ནི་ཁོང་ཚང་གི་ཁྱིམ་མིའི་གླུ་དབྱངས་ཀྱི་གྲུབ་ཆ་ཞིག་
ཡིན་པ་མ་ཟད། ཡོད་ཚད་ཀྱི་གྲུབ་ཆའང་ཡིན། ཁོའི་སེམས་ཁམས་བདེ་འཇགས་དང་
དྲོད་ལམ་མེར་གྱུར་ཏེ་བློ་བདེ་བོ་བྱུང་། ཁྱིམ་ཚང་གཞན་དག་ནས་དུ་བ་སྔོ་ལྷོག་ལྷོག་
བྱེད་པ་ནི་ཞོགས་ཇ་བསྐོལ་བཞིན་པའི་བརྡ་རུ་ཤེས་ཐུབ་མོད། འོན་ཀྱང་། འདི་དག་
ནི་གླུ་དབྱངས་གཞན་པ་ཞིག་ཡིན་པ་ཤེས་ཐུབ།ཁོང་ཚོའི་དེ་སྔའི་ཕག་པ་རྣམས་ཕག་
པ་འདྲ་མཚུངས་རྐྱང་ཡིན་རུང་། ཆུང་མ་རྣམས་འཇོ་ནཱ་ལྟ་བུ་ཤ་སྟག་མ་རེད། ཁེ་
ནོས་ཁྱིམ་བྱ་གཉིས་ཀྱིས་འཛིང་རེས་བྱེད་བཞིན་པར་བལྟས་པ་དང་། རིམ་བཞིན་
མིག་ཟུང་ནམ་མཁར་ཤོར་ནས་གྲོང་སྡེའི་མཁའ་དབྱིངས་ན་བྱ་ཚོགས་ཤིག་འཕུར་
བཞིན་པར་ཅེར། ནམ་ཡོངས་སུ་ལངས་པ་དང་ཁོང་ནང་དུ་ལོག འཇོ་ནཱ་མེའི་
ངོགས་ན་ལངས་ནས་འདུག་ལ་ཁོ་ཡོ་ཊེ་ཊོ་ཕྱིར་བུ་སྣོད་ཤིང་སྒམ་ནང་བཞག་
རྗེས།མོའི་ནག་ཅིང་རིང་བའི་སྐྲ་ལོ་བསླས་ཤིང༌། ཁེ་ནོ་མེ་འགྲམ་དུ་བསྡད་ནས་
རྨོས་ལོ་ཏོག་གི་བག་ལེབ་ཟོས།དེ་ནི་ཁོའི་ཞོགས་ཇ་རེད། ཁོས་ཟོས་ཚར་བ་དང་
འརྫོ་ནཱ་མར་བསྡད་དེ་ཟ་མ་ཟོས།ཁོང་གཉིས་ཀྱི་སུ་ལ་ཡང་སྐད་ཆ་བཤད་འདོད་མེད་
པས་ཁུ་སིམ་མེར་བསྡད། དྲོད་འཇམ་ལྡན་པའི་ཉི་འོད་ཀྱིས་ཁོང་གཉིས་ཀྱི་ཁང་
མིག་དྲོད་ལམ་མེར་བཏང་ཞིང་།ཉི་ཟེར་ཁེ་ཡོ་ཊེ་ཊོའི་སྒམ་ཆུང་བཏགས་ཡོད་པའི་
ཐག་པའི་སྟེང་དུ་ཕོག་འདུག
གློ་བུར་དུ་ཐག་པ་དེ་འགུལ་བ་དང།དེ་ནས་ཆེར་མ་འགོར་བར་ཁོང་གཉིས་
ཀྱི་མིག་ཟུང་འགུལ་མི་ཐུབ་པར་གྱུར། སྡིག་པ་ར་ཙ་ཞིག་དལ་མོའི་ངང་ནས་ཐག་
པ་བརྒྱུད་མར་བྱིས་པའི་སྒམ་ཆུང་ནང་འགྲོ་བཞིན་འདུག
གླུ་དབྱངས་གསར་བ་ཞིག་སྟེ། གདོན་བགེགས་ཀྱི་དབྱངས་རྟ་ཞིག་གམ་དགྲ་
བོའི་གླུ་དབྱངས་ཤིག་ཁེ་ནོའི་སྙིང་ཁར་སིམ། འཇོ་ནཱས་ངག་འཇམ་པོས་གདོན་
བགེགས་དེ་ལས་ཐར་བའི་རེ་བ་དང་སྨོན་ལམ་བཏབ། ཁེ་ནོ་ཁུ་སིམ་མེར་ཡར་ལངས་
རྗེས་ཅི་ཡང་བཤད་རྒྱུ་མེད་པར་སྒམ་གྱི་ཕྱོགས་སུ་ཐད་ཀར་སོང་། ཁོའི་ལག་པ་གཉིས་
མདུན་དུ་བསྲིངས་ཡོད་ན་ཡང་། མིག་གཉིས་སྡིག་པ་ར་ཙའི་སྟེང་དུ་ཤོར། མར་
དཔྱངས་པའི་སྒམ་གྱི་ནང་དུ་ཁོ་ཡོ་ཊེ་ཊོ་གད་མོ་བགད་དེ་ལག་པ་སྡིག་པ་ར་ཙའི་
ཕྱོགས་སུ་བསྲིངས།སྡིག་པ་ར་ཙས་ཡོང་མཚམས་བཞག་ཏེ་རྔ་མ་ཡར་བཀྱག
ཁེ་ནོས་ཀྱང་མཚམས་བཞག སྡིག་པ་ར་ཙ་མ་འགུལ་བར་ཁོང་ཡང་འགུལ་
མ་ནུས། དེས་འཆི་བ་ཞེས་པ་དེ་ཇི་ལྟར་ཡོང་མིན་ཤེས་དགོས་པར་གྱུར། ཁོའི་ལག་
པ་དལ་མོའི་ངང་ནས་འབུ་སྲིན་དེའི་ཕྱོགས་སུ་བསྲིངས། འབུ་སྲིན་དེས་རྔ་མ་དྲང་
མོར་ཡར་བཀྱགས། དེ་ནས་གད་མོ་དགོད་བཞིན་པའི་ཁོ་ཡོ་ཊེ་ཊོས་ཐག་པ་སྒུལ་
བས་སྡིག་པ་ར་ཙ་མར་ལྷུང་།
ཁེ་ནོས་སྡིག་པ་ར་ཙ་དེ་འཛིན་ཅི་ཐུབ་བྱས་ཀྱང་། འབུ་སྲིན་དེ་ཁོའི་མཛུབ་
བར་ནས་བྱིས་པའི་ཕྲག་སྟེང་དུ་ལྷུང་སྟེ་བརྒྱབ། ཁེ་ནོས་འབུ་སྲིན་ལག་པས་བཟུང་སྟེ་
སར་གཡུག་རྗེས་རྐང་སྡེབས་བྱས་ནས་བསད། དགྲ་བོའི་རོལ་དབྱངས་ད་དུང་ཁོའི་རྣ་
ལམ་དུ་གྲགས་བཞིན་འདུག་ལ་ཁེ་ཡོ་ཊེ་ཊོས་ན་ཟུག་གིས་ཨག་སྐད་བཏོན།
ཡིན་ཡང་འཇོ་ནཱས་ད་ལྟ་མོའི་བྱིས་པ་ལག་པ་གཉིས་ཀས་བཟུང་ནས་སོ་བརྒྱབ་
ཡོད་སར་བལྟས་དུས་དེ་ནི་སྔ་ས་ནས་དམར་བོར་གྱུར་འདུག ཁེ་ཡོ་ཊེ་ཊོས་ཨག་
སྐད་འདོན་བཞིན་ཡོད་ན་ཡང་མོས་དུག་དེ་ཁས་འཇུབ་ནས་དུག་འདོན་ཐབས་བྱས།
ཁེ་ནོས་ཅི་ཡང་བྱེད་མ་ཐུབ་པར་ཁོའི་ཆུང་མ་དང་བུ་ཆུང་གཉིས་ཀྱི་འཁྲིས་ནས་
ལངས་བསྡད།
བྱིས་པ་དེའི་ངུ་སྐད་ཀྱིས་ཁྱིམ་མཚེས་ཚོ་ཡང་ཕྱོགས་གཅིག་ཏུ་འདུ་རུ་བཅུག
ཁེ་ནོའི་སྤུན་འཇོན་ཐོ་མ་སི་དང་ཁོའི་ཆུང་མ་རྒྱགས་པ་ཨ་ཕོ་ལོ་ནེ་
ཡ་དང་ཁོང་གཉིས་ཀྱི་བྱིས་པ་བཅས་བཞི་བོས་སྒོ་ནས་འཚང་ཁ་བྱས་ཤིང་། སྐབས་
དེར་ཁོང་ཚོའི་རྒྱབ་ལོགས་སུ་ཡོད་པ་ཚོས་ནང་དུ་ལྟ་ཅི་ཐུབ་བྱས། མདུན་གྱི་མི་
ཚོས་སྡིག་པ་ར་ཙ། བྱིས་པར་སྡིག་པ་ར་ཙས་སོ་བརྒྱབ་འདུག་ཅེས་རྒྱབ་ལོགས་སུ་
གསར་འགྱུར་བརྒྱུད་སྤྲོད་བྱས།
འཇོ་ནཱས་བྱིས་པའི་རྨ་ཁ་ནས་མགོ་བོ་ཡར་བཀྱག ཨུ་ཁུང་ཆུང་ངུ་དེ་ཇེ་ཆེར་
གྱུར་འདུག་ཁར་མཐའ་འཁོར་གྱི་ཤ་སྲ་མཁྲེག་དང་མདོག་ཀྱང་དམར་བོར་གྱུར།མི་
ཚོས་སྡིག་པ་ར་ཙས་སོ་བརྒྱབ་ཚེ་ན་གཞོན་ཚོར་ན་ཚ་འབྱུང་ངེས་པ་དང་། བྱིས་པ་
རྣམས་དེའི་དུག་གིས་ཤི་ངེས་པའི་སྐོར་སོགས་གོ་མྱོང་ཡོད།
འཇོ་ནཱ་གྲགས་འགུལ་ཅི་ཡང་མི་འདུག བཟོད་བསྲན་ཆེ་བའི་བུད་མེད་འདིས་
བྱིས་པ་སྐྱེས་སྐབས་ཀྱི་ཟུག་གཟེར་རྒྱག་སྐབས་ཀྱང་ངུ་སྐད་བཏོན་མེད། ད་ནི་མོ་རང་
ཐང་ཆད་པ་དང་ལྟོགས་པའི་དབང་གིས་ཅི་ཡང་མ་བཤད་མོད། འོན་ཀྱང་། ད་ལྟ་
མོས་གློ་བུར་དུ་དོན་དག་ཅིག་བཤད་བྱུང༌།
མོས། སྨན་པ། སྨན་པ་འབོད་དུ་སོང་ཟེར།ཚིག་དེ་ཁྱིམ་མཚེས་རྣམས་བརྒྱུད་
སྒོ་ར་ཆུང་ངུའི་ནང་སླེབས་ཏེ། འཇོ་ནཱར་སྨན་པ་དགོས་ཀྱི་འདུག་ཅེས་ཡང་ནས་
ཡང་དུ་བཤད། བློ་ཕམ་པ་ཞིག་ལ་སྨན་པས་དུས་ཚོད་མང་ཆེ་ཤོས་མི་ཕྱུག་པོ་དང་
ཁོང་ཚོའི་རྡོ་རྩིག་ཅན་གྱི་ཁང་བ་དག་ཏུ་བསྐྱལ་བཞིན་ཡོད་པ་ལས། ས་ཁུལ་འདིའི་
ཁང་མིག་ཆུང་ཆུང་དག་ཏུ་ཡོང་མྱོང་མེད། སྒོ་རའི་ནང་ཡོད་པའི་མི་དག་གིས།
ཁོང་ཡོང་གི་མ་རེད་ཅེས་བཤད་པ་ན།ཁེ་ནོས་སྨན་པ་འདིར་ཡོང་གི་མ་རེད་ཅེས་
འཇོ་ནཱ་ལ་བཤད།
འཇོ་ནཱས་ཁེ་ནོའི་སྟེང་ལ་ལན་གཅིག་བལྟས་རྗེས་བཤད་རྒྱུར། དེས་ན་
ང་ཚོ་ཁོང་གི་སར་འགྲོ་ཟེར། མོས་ངུ་བཞིན་པའི་བུ་ཆུང་ལག་ཏུ་བཟུང་ནས་མི་
ཚོགས་ཀྱི་འཚང་ཀ་བརྒྱུད་དེ་སོང་། ཁེ་ནོ་མོའི་རྗེས་སུ་འབྲངས་ཏེ་ཁོང་གཉིས་
སྒོའི་ཕྱི་རོལ་གྱི་ལམ་དུ་ཞུགས། ཁྱིམ་མཚེས་ཚང་མ་ཡང་ཁོང་གཉིས་ཀྱི་རྗེས་སུ་
འབྲངས། ཁོང་ཚོ་ཁང་པ་ཆུང་ངུ་རྣམས་ཀྱི་ཕྱིར་མ་སླེབས་སོང་བ་དང་། ད་ནི་རྡོ་
རྩིག་ཅན་གྱི་ཁང་བ་ཚོའི་སྣེར་སླེབས་སོང་། ཁང་བ་དེ་དག་གི་གྱང་ཧ་ཅང་
མཐོ་ཞིང་ནང་དུ་མཛེས་ཤིང་སྡུག་པའི་མེ་ཏོག་བཏབ་འདུག མི་ཚོགས་མཆོད་ཁང་
བརྒྱུད་སོང་བ་ན་སྤྲང་བོ་རྣམས་ཀྱང་ཁོང་ཚོའི་གྲས་སུ་ཞུགས། ཁོང་ཚོས་ཁེ་ནོ་དང་
འཇོ་ནཱ་གཉིས་དབུལ་བོ་ཡིན་པ་ཤེས་པ་མ་ཟད། སྨན་པའི་རྒྱུ་མཚན་ཡང་ཤེས་པས་
ཁོང་ཚོས་སྨན་པ་དེས་ཅི་ཞིག་བྱེད་མིན་ལ་བལྟ་འདོད་སྐྱེས། ཤ་རྒྱགས་ཤིང་སྒྱིད་
ལུག་གི་རྣམ་པས་ཁེངས་པའི་སྨན་པ་དེས་སྤྱིར་བཏང་མི་དབུལ་བོ་ཞིག་གི་བུ་ཕྲུག་ལ་
སྡིག་པ་ར་ཙས་སོ་བརྒྱབ་ཚེ་རོགས་རམ་ག་ལ་བྱེད།
མཐའ་མཇུག་དེར་མི་ཚོགས་རྩིག་གྱང་ཁྲོད་སྒོ་ཆེན་བཟོས་ཡོད་པའི་སྨན་པའི་
སྡོད་ཁང་འཁྲིས་སུ་སླེབས། ཁོང་ཚོས་སྒོའི་རྒྱབ་ལོགས་སུ་ཆུ་བོའི་བཞུར་སྒྲ་དང་བྱ་
ཚོགས་ཀྱིས་སྐད་སྙན་སྒྲོག་བཞིན་པ་ཐོས་ཐུབ་ཅིང་། ཁོང་ཚོས་ཟས་རིགས་སྣ་ཚོགས་
གཡོ་སྐོལ་བྱེད་པའི་ཁ་ཟས་ཀྱི་དྲི་མ་ཡང་ཚོར་ཐུབ།
ཁེ་ནོས་སྒོ་མ་རྡུང་བར་སྒུག་བསྡད་པ་དང་། སྨན་པ་དེ་ཁོང་ཚོའི་རིགས་མིན་
ཁར་སྨན་པ་དེར་རྒྱ་གར་བར་ཤ་ཞེན་ཡང་མེད། སྨན་པའི་རིགས་ནི་ལོ་བཞི་བརྒྱའི་
སྔོན་སུ་པན་ནས་མེག་སི་ཁོར་སྤོས་པའི་མི་རིགས་དེ་ཡིན་ཁར། ཁོ་ཚོ་ཁེ་ནོའི་རིགས་
དེར་སྡང་བོ་ཡོད་ལ་དངོས་པོ་བཙན་འཕྲོག་བྱེད་པ་དང་མི་ལ་འཕྱ་དམོད་བྱེད་པ།
ཡུལ་མི་ཚོར་སྐད་ཆ་ཤོད་སྐབས་ཀྱང་དུད་འགྲོ་ཞིག་ལ་སྐད་ཆ་ཤོད་སྟངས་ལྟར་བྱེད།
སྐབས་དེར་ཁེ་ནོའི་ལུས་སྟོབས་ཉམས་ཤིང་སྐྲག་སྣང་སྐྱེ་ཞོར་ཁོང་ཁྲོ་ཡང་ལངས་མོད།
འོན་ཀྱང་། ཁེ་ཡོ་ཊེ་ཊོ་ན་ཟུག་ཁྲོད་ལུས་ཡོད། དེ་ནས་ཁེ་ནོས་ལག་གཡས་པ་ཡར་
བཀྱག་ནས་སྒོ་ཆེན་རྡུང་ཞོར་ལག་གཡོན་པས་ཞྭ་མོ་ཕུད་དེ་ལག་ཏུ་བླངས།
གཡོག་པོས་སྒོ་ཆེན་ཕྱེས་པ་དང་། གཡོག་པོ་དེ་ཁེ་ནོ་འདྲ་བའི་མི་ནག་པོ་ཞིག་
རེད། ཁེ་ནོས་ཁོང་ལ་སྐད་བརྡ་རྙིང་བས་བྱིས་པར་སྡིག་པ་ར་ཙས་སོ་བརྒྱབ་པའི་
སྐོར་བཤད་དེ་སྨན་པར་སྟོན་དགོས་ཚུལ་བཤད། གཡོག་པོ་དེས་སི་པན་སྐད་ཀྱིས་
ལན་བཏབ་རྗེས་སྒོ་ཁྲོག་སེ་ཕྱིར་བརྒྱབ། ཁེ་ནོ་དང་འཇོ་ནཱ་སོགས་ཁྱིམ་མཚེས་ཚང་
མས་ཉི་མའི་ནང་ནས་སྒུག
སྨན་པ་དེ་ཁོའི་མལ་ཁྲི་མཐོན་པོ་དེའི་སྟེང་བསྡད་འདུག་ལ། ཁོས་ཆོ་ཁུ་
ལ་ཊེ་ཞིག་འཐུང་ཞོར་ཏན་ཤིང་བག་ལེབ་ཅིག་བཟའ་བཞིན་
འདུགགཡོག་པོ་དེ་སྒོར་ཡོང་ནས་སྐད་ཆ་ཅི་ཡང་མི་བཤད་པར་སྒུག་ནས་བསྡད།
མཐའ་མཇུག་སྨན་པས་ཅི་ཞིག་བྱུང་སོང་ཞེས་དྲིས།
གཡོག་པོས་སྒོ་ཁར་རྒྱ་གར་བ་དཀྱུས་མ་ཞིག་དང་མཉམ་དུ་བུ་ཆུང་ཞིག་འདུག
བུ་ཆུང་དེར་སྡིག་པ་ར་ཙས་སོ་བརྒྱབ་འདུག་ཅེས་བཤད་པ་ན།སྨན་པས།ཁོ་ལ་སྒོར་
མོ་འདུག་གམ། ཁོ་ཚོར་སྒོར་མོ་ཡོད་རྒྱུ་མ་རེད། ངས་ཅི་ཡང་མེད་མཁན་ཚོར་ལ་ལས་
ཀ་བྱེད་ཀྱི་མེད། ཁོ་ལ་སྒོར་མོ་ཡོད་མེད་གསལ་བོ་དྲིས་ཟེར།
གཡོག་པོ་ཕྱིར་སྒོའི་ཕྱོགས་སུ་ཡོང་ནས་སྒོ་ཅུང་ཙམ་ཕྱེས་ཏེ། ཁོས་ཁེ་ནོར་
ཁྱོད་ལ་སྒོར་མོ་ཡོད་དམ་ཞེས་སྐད་བརྡ་རྙིང་བས་དྲིས།
ཁེ་ནོས་ལག་པ་ཨམ་ཕྲག་ནང་བརྒྱབ་ནས་ཤོག་བུ་ལེབ་མོ་ཞིག་ཕྱིར་བཏོན།
ཁོས་དེའི་ཁ་ཕྱེས་ཏེ་མི་དེར་འོད་སྣང་མེད་ལ་མདོག་ངན་ཞིང་སྐྱོ་བའི་མུ་ཏིག་ལེབ་
མོ་བརྒྱད་བསྟན། གཡོག་པོ་དེས་དེ་དག་ལག་ཏུ་བླངས་རྗེས་སྒོ་ཡང་བསྐྱར་བརྒྱབ།
ཡིན་ཡང་ཐེངས་འདིར་ཁོ་མགྱོགས་པོར་སླེབས་བྱུང་། ཁོས་ཡང་བསྐྱར་སྒོ་ཕྱེས་ནས་
ཤོག་བུ་དེ་ཕྱིར་སྤྲད།
ཁོས་བཤད་རྒྱུར། སྨན་པ་ཁོམ་གྱི་མི་འདུག ཟེར་ཞོར་ཁོས་ཁེ་ནོའི་གདོང་ལ་
བལྟ་མ་ཐུབ་པར་སྒོ་བརྒྱབ།
ཁེ་ནོའི་རྒྱབ་ཀྱི་མི་ཚོགས་ག་ལེར་ས་དེ་དང་ཁ་གྱེས། སྤྲང་བོ་རྣམས་ཕྱིར་རང་
གནས་ཏེ་མཆོད་ཁང་གི་སྐས་འོག་ཏུ་ཆས་ཤིང་། ཁྱིམ་མཚེས་ཚོ་ཡང་ཁོང་ཚོའི་ཤིང་
ཁང་ཆུང་ངུ་ཚོའི་ནང་ཕྱིར་ལོག
ཁེ་ནོ་དང་འཇོ་ནཱ་གཉིས་ཡུན་རིང་བོར་སྒོ་ཁར་ལངས་ནས་བསྡད། ག་ལེར་
ཁེ་ནོས་ཞྭ་ཕྱིར་མགོར་གྱོན་ཞིང༌། གློ་བུར་དུ་སྒོ་དྲག་ཏུ་རྡུང་། ཁོའི་མིག་ཟུང་རང་གི་
མཛུབ་མོའི་བར་དུ་བཞུར་བཞིན་པའི་ཁྲག་ལ་ཅེར།

གཉིས། ཁོ་ནོས་མུ་ཏིག་ཆེན་པོ་ཞིག་རྣེད་བྱུང་།

གྲོང་སྡེ་དེ་བྱེ་མ་སེར་ལམ་མེར་ཡོད་པའི་མཚོ་འགྲམ་དུ་ཡོད་ཅིང༌། ཚོན་རྩི་
སེར་བོ་དང་དཀར་པོ་བྱུག་ཅིང་མཛེས་སྡུག་ལྡན་པའི་ཀོ་གྲུ་རྣམས་མཚོ་ཁར་བཞག་
འདུག
ཞོགས་པ་སྔ་མོར་ཁེ་ནོ་དང་འཇོ་ནཱ་གཉིས་དལ་གྱིས་མཚོ་འགྲམ་དུ་ཡོད་པའི་
ཀོ་གྲུའི་སར་ཡོང་བ་དང་། ཀོ་གྲུ་ནི་ཉ་བ་དག་ལ་ཧ་ཅང་དགོས་མཁོ་ཆེ་ལ།
དེ་ནི་ཁེ་ནོར་དབང་བའི་རྩ་ཆེའི་དངོས་པོ་ཁོ་ན་ཡིན། དེ་ནི་ཁོའི་ཕ་མེས་ཀྱི་སྐབས་
ཉོས་ནས་ཕྱིས་སུ་ཁེ་ནོའི་ཕར་སྤྲད་པ་དང་། ཁོའི་ཨ་ཕས་ཁེ་ནོར་སྤྲད་པའི་ཀོ་གྲུ་རྙིང་
ཀོག་ཅིག་རེད།
འཛོ་ནས་ཁོ་ཡོ་ཊེ་ཊོ་གྲུའི་ནང་བཞག་པ་ན་ཁོ་ཡོ་ཁུ་སིམ་མེར་འདུག་རུང།
ཁོའི་དཔུང་བ་དང་ངོ་གདོང་ནི་ད་དུང་དམར་པོ་རེད། འཇོ་ནཱ་མཚོ་ནང་གོམ་པ་
བརྒྱབ་ནས་སོང་སྟེ་ལོ་མ་འགའ་བླངས་ནས་དུག་ཕོག་སའི་བྱིས་པའི་དབུང་ཤ་དམར་
པོར་གྱུར་པ་དེའི་སྟེང་བཞག དེ་ནི་ཡུལ་དེའི་མི་ཚོས་སྡིག་པ་ར་ཙས་སོ་བརྒྱབ་སྐབས་
ཀྱི་རྒྱུན་ལྡན་བྱེད་ཐབས་ཤིག་ཡིན་ལ། སྨན་པའི་སྨན་བཅོས་བྱས་པ་བཞིན་ཧ་ཅང་
ལེགས་ན་ཡང་། སྡོང་ལོ་དེ་རིན་སྤྲོད་མི་དགོས་པའི་སྨན་ཡིན་པས་འཇོ་ནས་སྨན་རིན་
ལ་སྤྲོད་རྒྱུའི་མུ་ཏིག་ཅིག་རྙེད་པར་གསོལ་བ་ཤུགས་ཆེར་བཏབ།
དེ་ནས་ཁེ་ནོ་དང་འཇོ་ནཱས་མཚོ་འགྲམ་ནས་ཀོ་གྲུ་ཆུའི་ནང་དུ་དེད་ཅིང་།
འཇོ་ནཱ་ནང་དུ་བུད། འཇོ་ནཱས་ཀོ་གྲུ་དེ་ཕར་དེད་ནས་ཆུའི་ཟབ་ས་དེར་དེད་རྗེས་ཁེ་
ནོ་ཡང་ནང་དུ་བསྡད།མུ་ཏིག་འཚོལ་མཁན་དག་སྔ་ས་ནས་ལས་ཀར་སླེབས་འདུག་
པ་ཁེ་ནོས་མཐོང་། ཁོང་ཚོའི་ཀོ་གྲུ་རྣམས་ཐག་རིང་གི་རྒྱ་མཚོའི་ནང་ཉ་ཕྱིས་ཀྱི་སྟེང་
གནས་འདུག
མུ་ཏིག་དེ་བྱེ་མ་དུམ་བུ་བཞིན་འགྱུར་འགོ་ཚུགས།གལ་སྲིད་བྱེ་མ་དེ་ཉ་ཕྱིས་
དེས་བཟུང་ཚེ་རིམ་བཞིན་མུ་ཏིག་ཏུ་འགྱུར་འགྲོ མུ་ཏིག་ཁ་ཤས་བོངས་ཚད་ཆུང་
ཞིང་རིན་གོང་ཡང་ཆེར་མི་ཁུག་ན་ཡང་། མདོག་མཛེས་ཤིང་དཀར་ལ་བོངས་ཆེ་བའི་
མུ་ཏིག་རྣམས་རིན་ཐང་ཧ་ཅང་ཆེ། ལོ་ངོ་བརྒྱ་ཕྲག་རིང་སྐྱེས་པ་ཚོས་རྒྱ་མཚོའི་ནང་
མུ་ཏིག་བཙལ་བ་དང་། འདོད་ཐོག་ཏུ་འཁེལ་ཚེ་ལས་བཟང་བའམ་དེ་ནི་དཀོན་
མཆོག་གིས་གནང་སྦྱིན་ཞིག་ཏུ་འདོད་བཞིན་ཡོད།
ཁེ་ནོར་ཐག་པ་གཉིས་ཡོད་ཅིང་། གཅིག་རྡོ་ལྕི་མོ་ཞིག་ལ་བཏགས་པ་དང་།
གཅིག་ཤོས་དེ་རྒྱབ་ཁུག་ནང་བཞག ཁོས་སྟོད་ལྭ་དང་རྐང་ཐུང་ཕུད་ཅིང་། ཞྭ་མོ་
གྲུ་ནང་བཞག ཁོའི་ལག་པ་གཅིག་གིས་རྡོ་བཟུང་ཞིང་། ལག་པ་གཅིག་གིས་རྒྱབ་ཁུག་
དེ་བཟུང་ནས་རྒྱ་མཚོའི་ནང་མཆོངས་པས་རྡོ་དེས་ཁོང་རྒྱ་མཚོའི་འཇིངས་སུ་དྲུད།
ཆུ་བོ་མ་དྭངས་བར་དུ་ཁེ་ནོ་ག་ལེར་འགུལ་ན་ཡང་ཁོའི་ལག་པ་གང་མགྱོགས་ངང་
ཕར་གཡུག་ཚུར་གཡུག་བྱས། ཁོས་རྒྱ་མཚོའི་མཐིལ་ནས་ཉ་ཕྱིས་ཤིག་ཚུར་འཐེན་དེ་
རྒྱབ་ཁུག་ནང་བཞག
ཁེ་ནོའི་ཡུལ་མི་ཚོས་ལས་གང་ཞིག་བྱས་ཀྱང་དེའི་ཁྲོད་དུ་གླུ་དབྱངས་རེ་གནས་
ལ།ཁོང་ཚོས་ཉ་མོ་ཚོར་ཡང་གླུ་དབྱངས་རེ་བཟོ་བ་མ་ཟད། ཁོང་ཚོས་རྒྱ་མཚོ་ཁུ་སིམ་
མེར་ཡོད་དུས་དང་མཚོ་མོ་དྲག་ཏུ་སྐྱོམ་དུས་གཉིས་ཀར་གླུ་དབྱངས་རེ་བཟོ་ངེས།
ཁོང་ཚོས་འོད་སྣང་དང་མུན་ནག ཉི་མ་དང་ཟླ་བ་བཅས་ལའང་གླུ་དབྱངས་རེ་
བཟོ། དོན་དག་ཚང་མ་དང་ལྷག་པར་བརྗེད་ཟིན་པ་དག་ལའང་གླུ་དབྱངས་རེ་ཡོད་
པ་ནི་ཁེ་ནོ་དང་ཁེ་ནོའི་ཡུལ་མི་ཚོའི་ཡོད་ཚད་ཡིན་ལ། ཁེ་ནོས་རང་གི་རྒྱབ་ཁུག་གང་
བྱེད་ཀྱི་མུ་ཏིག་ཅིག་རྙེད་ཚེ་གླུ་དབྱངས་དེ་ཁེ་ནོའི་སྟེང་ལ་འཁོར་འགྲོ་མོད། འོན་
ཀྱང་། ཁོས་རྒྱབ་ཁུག་གང་བར་བྱས་པ་བཞིན་ཁེ་ནོ་ཡང་གླུ་དབྱངས་ནང་ཐིམས་
ནས་ཡོད། གླུ་དབྱངས་དེ་ནི་གསང་བའི་གླུ་དབྱངས་ཆུང་ཆུང་ཞིག་རེད། འདི་ནི་ཉ་
ཕྱིས་དེའི་ནང་མུ་ཏིག་ཡོད་དམ་སྙམ་པའི་རེ་བའི་གླུ་དབྱངས་ཤིག་རེད། ཁེ་ནོས་དེ་
ཤེས་པ་དང་ཀོ་གྲུའི་ནང་ཁོའི་གོང་ན་འཇོ་ནས་བསམ་དོན་འགྲུབ་པའི་སྨོན་ལམ་
འདེབས་བཞིན་འདུག མོ་རང་ལ་འགྲུབ་དགོས་པའི་རེ་བ་ཞིག་ཡོད་པ་ནི་ཁོ་ཡོ་ཊེ་
ཊོའི་ཕྲག་པའི་སྟེང་སོ་བརྒྱབ་ཡོད་པ་དེ་དྲག་ཏུ་འཇུག་རྒྱུ་ཡིན་པ་དང་། མོ་རང་
གི་འདོད་བློ་དེ་རླབས་ཆེ་བས། མི་མངོན་པའི་གླུ་ཆུང་སྟེ་རེ་བའི་གླུ་དབྱངས་
དེ་ནི་ད་ནངས་ཞོགས་པར་ཤུགས་ཇེ་ཆེར་གྱུར་འདུག
ཁེ་ནོ་ལོ་ན་གཞོན་ལ་སྟོབས་ཆེ་བས་ཁོ་རང་ཆུའི་མཐིལ་ནས་སྐར་མ་གཉིས་
རིང་འདུག་ཐུབ་པ་བྱུང༌། ཁོས་གཟབ་ནན་གྱིས་བཙལ་བས་ཉ་ཕྱིས་ཆེས་ཆེ་བ་དེ་
བདམས་པ་དང་ཁོའི་གཡས་ཕྱོགས་སུ་ཉ་ཕྱིས་ཆེན་པོ་ཞིག་ཁེར་རྐྱང་དུ་ལུས་ཡོད་པ་
མཐོང་། དེའི་ཕྱོགས་གཅིག་ཁ་ཕྱེས་འདུག་པས་ཁེ་ནོས་དེའི་ནང་ག་གེ་མོ་ཞིག་འོད་
མེར་གནས་པ་མཐོང་། དེ་ནས་གློ་བུར་ཉ་ཕྱིས་དེས་ཁ་ཕྱིར་བཙུམ། ཁེ་ནོས་དེ་
ཉེ་སར་བླངས་ནས་བྲང་ངོས་སུ་སྦྱར་ཏེ་ཆུར་རྐྱལ་ནས་ཀོ་གྲུའི་ཕྱོགས་སུ་སོང་། ཁོང་
གྲུའི་ཕྱོགས་སུ་འབྱོར་བ་དང་།སྐྲ་ནག་པོ་དེ་ཉི་མའི་ངོགས་སུ་འོད་ཀྱིས་ཁེངས་འདུག
ཁོས་རྒྱབ་ཁུག་དེ་ཀོ་གྲུའི་ནང་གཡུག་རྗེས་ཁོ་རང་ཡང་ནང་དུ་འཛེགས།ཚོར་
སྣང་དེས་ཁོའི་མིག་ལ་འོད་མདངས་རྒྱས་སུ་བཅུག འཇོ་ནས་ཚོར་སྣང་དེ་ཤེས་པ་
དང་རྒྱང་རིང་ལ་བལྟས། དངོས་པོ་ཞིག་ཤིན་ཏུ་མཁོ་སྐབས་དེ་ནི་དེ་འདྲའི་ལེགས་
འགྲུབ་བྱུང་བ་ཞིག་མིན་ལ། དེས་ལན་རེར་ལས་དབང་བཟང་བོར་བསྒྱུར་ངེས། ཁྱོད་
རང་ལ་ཅིས་ཀྱང་ཆོག་ཤེས་ཡོད་དགོས་ཁར་ལྷ་དང་ལྷ་མོར་ངེས་པར་དུ་བརྩི་བཀུར་
བྱེད་དགོས་པ་ཡིན།
ཁེ་ནོས་གཟབ་ནན་ངང་གྲི་ཐུང་རྣོ་ངར་ལྡན་པ་དེའི་ཁ་ཕྱེས་ཏེ་རྒྱབ་ཁུག་
སྟེང་བལྟས།བསམ་བློ་བཏང་མཐར་ཉ་ཕྱིས་ཆེ་བ་དེའི་ཁ་མཐའ་མཇུག་འབྱེད་དགོས་
པར་བསམ། ཁོས་རྒྱབ་ཁུག་ལས་ཉ་ཕྱིས་ཆུང་ཆུང་ཞིག་བླངས་ནས་དེའི་ཁ་ཕྱེས།
དེའི་ནང་ཅི་ཡང་མེད་སྟབས་ཕྱིར་མཚོའི་ནང་གཡུག དེ་ནས་ཁོས་ཉ་ཕྱིས་ཆེ་བ་དེ་
ཐོག་མར་མཐོང་བ་རེད་སྙམ་སྟེ་ཀོ་གྲུའི་མཐིལ་དུ་བསྡད་དེ་ཉ་ཕྱིས་དེ་ལག་ཏུ་བླངས་པ་
དང་གཟབ་གཟབ་ངང་དེའི་སྟེང་དུ་བལྟས་ཏེ་ཁ་འབྱེད་རྒྱུར་སྐྲག་སྣང་སྐྱེས།
འཇོ་ནཱས་སྒུག་མ་བཟོད་པར་མིག་ཟུང་ཁོའི་སྟེང་དུ་ཅེར། མོའི་ལག་ཟུང་ཁོ་ཡོ་
ཊེ་ཊོའི་མགོ་ཐོག་ཏུ་བཞག་ཏེ། དལ་མོའི་ངང་ཁ་འབྱེད་རོགས་ཞེས་བཤད། ཁེ་ནོས་
གྲི་ཉ་ཕྱིས་ཀྱི་ཁོག་ཏུ་བཏང་སྟེ་ཁ་ཕྱེས། དེའི་ནང་དུ་མུ་ཏིག་ཆེན་པོ་ཞིག་འདུག་ལ་
དེ་ནི་ཟླ་བ་ལྟ་བུ་ཞིག་རེད།ཁོས་དངུལ་མདོག་གི་འོད་སྣང་དེ་དངོས་བཟུང་བ་དང༌
དེ་ནི་མཚོ་བྱ་ཞིག་གི་སྒོ་ང་ལྟར་ཧ་ཅང་ཆེན་པོ་འདུགདེ་ནི་འཛམ་གླིང་སྟེང་ཆེས་ཆེ་
བའི་མུ་ཏིག་ཅིག་རེད།
འཇོ་ནཱ་ཧང་སངས་པ་དང་། ཁེ་ནོར་མཚོན་ན་གསང་བའི་གླུ་ཆུང་དེ་ཇེ་ཆེར་
གྱུར་ཏེ་མཛེས་སྡུག་ལྡན་པར་གྱུར། ཁོས་མཛེས་སྡུག་ལྡན་པའི་དངུལ་དཀར་མདོག་
ཅན་གྱི་མུ་ཏིག་དེའི་སྟེང་ནས་ཕུགས་མདུན་མངོན་པར་གྱུར། ཁོས་དེ་ལག་མཐིལ་དུ་
བླངས་ནས་དེའི་སྟེང་ཞིབ་ལྟ་བྱས། ཁོས་དེ་ལ་སྐྱོན་གཅིག་ཀྱང་མེད་པར་སྙམ། འཇོ་
ནཱ་ཐག་ཉེར་ཡོང་ནས་ཁོའི་ལག་མཐིལ་གྱི་མུ་ཏིག་དེར་བལྟས། དེ་ནི་སྨན་པ་དག་གི་
སྒོ་ཆེན་རྡུང་བྱེད་ཀྱི་ལག་པ་རེད།
འཇོ་ནཱ་ཁོ་ཡོ་ཊེ་ཊོའི་འཁྲིས་ལ་སོང་སྟེ་ཁོའི་ཕྲག་པའི་སྟེང་གི་མཚོ་རྩྭ་དག་
བླངས་ནས་ཁེ་ནོ་ཞེས་ཤུགས་ཆེན་པོས་བོས། ཁོས་མུ་ཏིག་དེའི་སྟེང་དུ་བལྟས་པ་ན་
བུ་ཆུང་གི་ཕྲག་པའི་སྟེང་གི་དམར་ཐིག་དེ་ཡལ་འགྲོ་བ་ལྟ་བུར་མཐོང་། ཁེ་ཡོ་ཊེ་
ཊོའི་ལུས་སྟེང་གི་དུག་དེ་ཡལ་འགྲོ་བཞིན་འདུག་པ་ཚོར། ཁེ་ནོས་ལག་པའི་ཁ་བསུམ་
པ་ན། ཁོའི་སྤྲོ་སྣང་རབ་ཏུ་རྒྱས་ཏེ་སྐད་ཤུགས་ཆེན་པོ་བརྒྱབ། ཀོ་གྲུ་གཞན་པའི་
ནང་ཡོད་པའི་མི་རྣམས་ཧང་སངས་ཏེ་ཡར་བལྟས་རྗེས་གྲུ་རྣམས་ཐད་ཀར་ཁེ་ནོའི་
ཕྱོགས་སུ་ཁ་བསྐོར།

གསུམ་པ། མུ་ཏིག་གི་འཆར་གཞི་ཁག

གྲོང་སྡེ་དེ་དུད་འགྲོ་ཞིག་དང་འདྲ་བར་དེ་ལ་ཕྲག་པ་དང་རྐང་བ་འདུག་པ་
ལྟར་སྣང་ལ། གྲོང་བ་དེ་གཉིས་གཅིག་མ་རེད། གྲོང་པ་གཅིག་ལ་ཚོར་བ་ཡོད་པ་ལྟར་
གསར་འགྱུར་ཁག་ཇི་ལྟར་གཅིག་ནས་གཅིག་བརྒྱུད་འགྲོ་བ་སུས་ཀྱང་མི་ཤེས། གསར་
འགྱུར་རྣམས་བྱིས་པ་ཆུང་ངུ་ཚོས་གང་ཞིག་ཤོད་འདོད་པ་ངག་ལས་ཐོན་པ་ལས་
ཀྱང་མགྱོགས་ཤིང་། དེ་ནི་བུད་མེད་ཚོས་ཁོང་ཚོའི་ཁྱིམ་མཚེས་རྣམས་ལ་སྐད་བཏང་
བ་ལས་ཀྱང་མགྱོགས།
ཁེ་ནོ་དང་འཇོ་ནཱ། ཉ་འཛིན་མཁན་རྣམས་བཅས་ཁོང་གཉིས་ཀྱི་ཤིང་ཁང་
ཆུང་ཆུང་དེའི་ནང་མ་སླེབས་གོང་སྡེ་བ་དེས་སྔ་མོ་ནས་གོ་འདུག ཁེ་ནོར་འཛམ་
གླིང་ན་དཀོན་པའི་མུ་ཏིག་ཅིག་དབང་བར་གྱུར། གསར་འགྱུར་དེ་ཁང་ཆུང་རྣམས་
བརྒྱུད་གྲོང་སྡེའི་ནང་གི་རྡོ་ཁང་རྫིག་པོ་དག་གི་ནང་འབྱོར། དེས་ཆོས་དཔོན་དག་
ཀྱང་ལྷ་ཁང་གི་འགྲམ་དུ་བསྡུས་ཏེ་ལྷ་ཁང་ཞིག་གསོ་བྱེད་རྒྱུ་སེམས་སུ་འཁོར་ཞིང་།
མུ་ཏིག་དེའི་རིན་ཐང་རང་གིས་རང་ལ་དྲིས་ཏེ། གལ་སྲིད་ཆོས་དཔོན་གྱིས་ཁེ་ནོ་
དང་འཇོ་ནཱ་གཉིས་ཀྱི་གཉེན་སྒྲིག་བྱེད་ཚེ་ཞེས་ཡིད་ལ་འཁོར་བར་གྱུར། ཁོས་ཁེ་
ནོའི་བུ་ཆུང་ངོ་ཤེས་སམ། གསར་འགྱུར་དེ་ཚོང་ཁང་ནང་གི་ཚོང་བ་དག་གི་སར་
འབྱོར་བ་དང༌། ཁོང་ཚོས་སྐྱེས་པ་དག་གི་གོན་པའི་སྟེང་བལྟས་ཏེ་གཞན་ལ་བཙོང་
མ་ནུས་པར་ལུས།
སྨན་པ་དེས་རྒན་མོ་ནད་པ་ཞིག་དང་ལྷན་དུ་ཡོད་དུས་གསར་འགྱུར་དེ་གོ་
བ་དང་། ཁོས་ཁེ་ནོ་ཞེས་པ་དེ་སུ་ཡིན་མིན་དྲིས། ཁོས་སུ་ཡིན་མིན་ཤེས་རྗེས་སྨན་
པ་དེས་བསྒམ་ནན་གྱིས་བྱིས་པ་དེ་ངའི་ནད་པ་རེད་ཅེས་བཤད།
གནས་ཚུལ་དེ་སྔ་མོ་ནས་ལྷ་ཁང་མདུན་གྱི་སྤྲང་བོ་ཚོའི་རྣ་བར་འབྱོར་བས་
ཁོང་ཚོ་དགའ་སྤྲོས་མྱོས་ཏེ་དགོད་སྒྲ་བསྒྲག ཁོང་ཚོས་མི་དབུལ་བོ་ཞིག་གློ་བུར་རྒྱུ་
ཐོག་ལ་བརྒྱབ་ཚེ་མི་དབུལ་བོ་དག་ལ་བྱམས་སྐྱོང་བྱེད་ངེས་ཞེས་བཤད།
ཁེ་ནོར་འཛམ་གླིང་ན་དཀོན་པའི་མུ་ཏིག་ཅིག་ཡོད་པར་གྱུར་ཅིང་། རྡོ་རྩིག་
ཅན་གྱི་གྲོང་ཚོ་དང་ལས་ཁུངས་ཆུང་ངུ་དག་ཏུ་ཉ་འཛིན་མཁན་དག་གི་ལག་ནས་མུ་
ཏིག་ཉོ་རྒྱུར་སྒུག་མཁན་ཚོ་རྐུབ་སྟེགས་སྟེང་བསྡད་ནས་མུ་ཏིག་ཁོང་ཚོའི་སྒོ་རྩར་
འབྱོར་རྒྱུའི་རེ་སྒུག་བྱས། དེ་ནས་ཁོང་ཚོས་ཉ་འཛིན་མཁན་དག་དང་ལྷན་སྐད་ཤུགས་
ཆེན་པོས་ཁ་རྩོད་བརྒྱབ་ཅིང་འཛིང་རེས་ཀྱང་བྱས། ཉ་འཛིན་མཁན་དག་གིས་རིན་
གོང་སླ་མོ་བྱེད་རྒྱུའི་མོས་མཐུན་བྱས་རྗེས། གཞི་ནས་ཁོང་ཚོའི་འཁྲུག་རྩོད་འཇགས་
པར་གྱུར།ཉོས་ཚར་རྗེས་ཉོ་མཁན་དག་གིས་རང་རང་གི་མུ་ཏིག་བཟུང་ནས་ཁེར་རྐྱང་
ངང་བསྡད་ཅིང་། དེ་དག་རང་ཉིད་ལ་དབང་རྒྱུའི་རེ་སྨོན་བྱས།གནས་དེར་མུ་ཏིག་
ཉོ་མཁན་དེ་འདྲའི་མང་བོ་མེད་ཅིང་། དེར་མི་ཧམ་སེམས་ཅན་ཞིག་ཡོད་པ་དེས་ཉ་
འཛིན་མཁན་དག་གིས་རང་གི་མུ་ཏིག་བཙོང་ཡུལ་འདེམས་ཕྱིར་བཙུགས་པ་རེད།
ཁོང་གི་ལས་ཀ་བ་ཚང་མ་ཕྱོགས་གང་སར་བཀྲམས་ནས་ཡན་ལག་ལས་ཁུངས་མི་
འདྲ་བ་མང་བོ་ཞིག་བཙུགས་ཡོད།
ཁེ་ནོས་མུ་ཏིག་རྙེད་པའི་གནས་ཚུལ་དེ་ཁོང་ཚོའི་རྣ་ལམ་དུ་འབྱོར་ཞིང་།
མི་རེ་རེས་ཁོང་ཚོའི་མ་འོངས་པར་བསམ་བློ་བཏང་། ཉོ་མཁན་སུ་ཞིག་གིས་ཁོང་
ཚོའི་ཧམ་སེམས་ཅན་གྱི་སྦྱིན་བདག་དེའི་སར་བསྐྱལ་ངེས་རེད། ཁོང་ཚོ་ཚང་མས་ཁེ་
ནོའི་མུ་ཏིག་ཆེན་པོ་དེའི་ཁེ་སྤོགས་ཕྱོགས་ལ་རྨི་ལམ་བཏང་། ཁོང་ཚོ་ཚང་མས་ཁེ་
སྤོགས་དེས་རང་ཉིད་ཚོང་བདག་གསར་པ་ཞིག་བྱེད་ཐུབ་པའི་རེ་བ་བཅངས།
མི་ཚང་མ་ཁེ་ནོའི་ཕྱོགས་ལ་དོ་སྣང་ཇེ་ཆེར་གྱུར། མི་འགའ་ཤས་དངོས་པོ་
བཙོང་དུ་ཡོང་ཡོད་ཅིང་།འགའ་ཤས་རོགས་རམ་མཁོ་ཡི་ཡོད། ཁེ་ནོར་འཛམ་གླིང་
ན་དཀོན་པའི་མུ་ཏིག་ཡོད། ཁེ་ནོའི་མུ་ཏིག་དེ་རང་རང་གི་དགོས་མཁོ་བཞིན་
གཞན་དག་གི་རྨི་ལམ་དང་འཆར་གཞིར་གྱུར། ཁེ་ནོ་ཁོ་ཚོའི་འཆར་གཞི་དང་རྨི་
ལམ་གྱི་དཀྱིལ་དུ་ག་བྱེད་འདི་བྱེད་མེད་པར་ལངས་ཡོད། བློ་ཡུལ་ལས་འདས་པ་
ཞིག་ལ་ཁོ་སྐྱེས་པ་ཚང་མའི་དགྲ་ཟླར་གྱུར། གནས་ཚུལ་དེས་གྲོང་སྡེའི་ནང་བཀྲ་མི་
ཤིས་པའི་གདོན་ངན་ཁྲིད་ཡོང་། བཀྲ་མི་ཤིས་པའི་བྱ་བ་འདི་ནི་སྡིག་པ་ར་ཙ་ལྟ་བུ་
ཞིག་རེད།
འཇོ་ནཱ་དང་ཁེ་ནོ་གཉིས་ཀྱིས་གནས་ཚུལ་འདི་དག་ཤེས་མེད་སྟབས། དགའ་
དགའ་སྤྲོ་སྤྲོའི་ངང་བསྡད་ཡོད། ཁོང་གཉིས་ཀྱི་བསམ་པར་མི་ཚང་མར་ཡང་ཁོང་
གཉིས་ཀྱི་ཚོར་བ་དེ་ལྟ་བུ་ཞིག་ཡོད་པར་བསམ། འཇོན་ཐོ་མ་སི་དང་ཨོ་ཕོ་ལོ་ན་
གཉིས་ཀྱིས་ཀྱང་དེ་ལྟར་བསམ། ཉིན་རྒྱབ་དེར་འཇོ་ནཱ་ཁེ་ནོ་དང་ལྷན་ཁོང་གི་ཁང་
བའི་ནང་བསྡད་པ་དང་། ཁང་བའི་ནང་ཁྱིམ་མཚེས་ཚོ་འཚང་ཁ་ཤིག་གེར་གནས།
ཁེ་ནོས་མུ་ཏིག་རྩ་ཆེན་དེ་ལག་པའི་ནང་བཟུང་། དེ་ད་དུང་དྲོད་ལམ་མེར་ཤི་མེད་
པར་གསོན་པོར་གནས་འདུག མུ་ཏིག་དེའི་རོལ་དབྱངས་ཁྱིམ་ཚང་གི་རོལ་དབྱངས་
སུ་གྱུར་ཅིང༌།རོལ་དབྱངས་རེ་རེ་ཇེ་སྙན་ནས་ཇེ་སྙན་དུ་གྱུར།འཇོན་ཐོ་མ་སི་ཁེ་ནོའི་
འོག་ནས་བསྡད་དེ་འདྲི་རྒྱུར། ཁྱོད་ཕྱུག་པོ་ཆགས་འདུག་པས་ཁྱོད་ཀྱིས་མ་འོངས་
པར་ཅི་ཞིག་བྱེད་རྒྱུ་ཡིན་ནམ།
ཁེ་ནོས་ཁོའི་མུ་ཏིག་སྟེང་ལ་བལྟས་པ་དང་། འཇོ་ནཱས་མོའི་གདོང་པ་བཀབ་
ནས་འདུག་པས་སུ་གཅིག་གིས་ཀྱང་མོའི་དགའ་ཚོར་དེ་མཐོང་མ་ཐུབ།མུ་ཏིག་སྟེང་
འོད་མདངས་བཀྲ་བཞིན་འདུག་ལ་མཐའ་འཁོར་རི་མོས་བཀང་འདུག མུ་ཏིག་གི་
ཁྲོད་ནས་ཁོས་འཇོ་ནཱ་དང་ཁོ་ཡོ་ཊེ་ཊོ། ཁོ་རང་ཉིད་བཅས་ལྷ་ཁང་ནང་ལངས་འདུག་
པ་མཐོང༌། ད་ལྟ་ཁོང་ལ་འགྲོ་གྲོན་གཏོང་རྒྱུ་ཡོད། ཁོས་སྐད་འཇམ་པོས་འུ་གཉིས་ལྷ་
ཁང་ནས་གཉེན་སྒྲིག་བྱེད་ཐུབ་རྒྱུ་རེད་ཅེས་བཤད།
མུ་ཏིག་གི་གསེང་ནས་ཁོང་གཉིས་ཀྱིས་རྒྱན་སྤྲས་བྱས་པ་མཐོང་། འཇོ་ནཱས་
རྒྱན་གོས་གསར་བ་ཞིག་གོན་འདུག་ལ་ལྭ་བ་རིང་བོ་དེའི་འོག་ཏུ་ཁེ་ནོས་མོས་ལྷམ་
ཞིག་གོན་པ་ཡང་མཐོང་། ཁོས་ལྭ་བ་དཀར་བོ་གསར་བ་ཞིག་གོན་འདུག་པ་མ་ཟད།
ཞྭ་མོ་ནག་པོ་ཞིག་ཀྱང་བཟུང་འདུགད་དུང་ལྷམ་གསར་བ་ཞིག་ཀྱང་གོན་འདུག་ལ།
ཁེ་ཡོ་ཊེ་ཊོས་ཨ་རིའི་ལ་བ་སྟོད་སྨད་ཆ་མཚུངས་ཞིག་དང་ཞྭ་མོ་ཆུང་ཆུང་ཞིག་གོན་
འདུག འདི་དག་ཚང་མ་ཁེ་ནོས་འོད་མདངས་བཀྲ་བའི་མུ་ཏིག་དེའི་ཁྲོད་མངོན་པར་
གྱུར། ང་ཚོས་མ་འོངས་པར་གོན་པ་གསར་བ་གོན་ཐུབ་ཞེས་བཤད། ཁོའི་རྣ་ལམ་
ནས་མུ་ཏིག་གི་རོལ་དབྱངས་ཇེ་མཐོར་གྱུར།
ཁེ་ནོས་སྔར་ནས་འདོད་པའི་བྱ་དངོས་ཕྲན་ཚེགས་དག་ལག་ཏུ་སོན་པར་གྱུར།
ཉ་འཛིན་བྱེད་གསར་བ་དང་། མེ་མདའ་ཞིག་ཉོ་ཐུབ་པར་ཡིད་ཆེས་བྱེད་ཀྱི་མེད།
མེ་མདའ་ཞིག་ཉོ་མི་ཆོག་པ་ག་ལ་ཡོད། གལ་སྲིད་ང་སྔོན་མ་ནས་འབྱོར་ལྡན་ཞིག་
ཡིན་ཚེ་མེ་མདའ་ཞིག་མེད་མི་ཆོག་པ་མ་རེད། གང་ལྟར་ཁོའི་སེམས་པ་མེ་མདའི་
ཕྱོགས་ལ་འཁོར། ཁོས། གཅིག་བྱས་ན་མེ་མདའ་ཞིག་ཉོ་ཆོག་ཟེར།
མེ་མདའ་དེས་གློ་བུར་དུ་སྔར་ལས་ལྷག་པའི་ཕུགས་མདུན་རྣམས་འཁྱེར་ཡོང་།
མི་སུ་ཡིན་ཡང་ཁོང་ཚོར་ཡོད་པའི་ཅ་ལག་དག་གིས་ཡིད་ཚིམ་མྱོང་མེད། གལ་སྲིད་
ཁྱོད་ཀྱིས་ཁོང་ཚོར་ཅ་དངོས་ཤིག་སྤྲད་ཚེ་ཁོང་ཚོས་དེ་ལས་ལྷག་ཅིག་ཡོད་ན་འདོད།
མི་ཚོས་འདི་ནི་འདོད་ཚུལ་མི་ལེགས་པ་ཞིག་རེད་ཟེར་ཡང་། དེ་ནི་མི་ཚོའི་བླ་ན་མེད་
པའི་སྤྱོད་སྟངས་ཤིག་ཏུ་གྱུར་ཡོད། དེས་ཁོང་ཚོ་དུད་འགྲོ་ལས་ལྷག་པའི་ཁྱད་པར་
བསྟན་ཡོད། དུད་འགྲོ་དག་ནི་ཁོང་ཚོར་གང་ཡོད་པ་དེར་དགའ་སྤྲོ་སྐྱེ་བ་ཡིན། ཁྱིམ་
མཚེས་དག་གིས་ཁེ་ནོའི་ཁུ་སིམ་པའི་གླུ་དབྱངས་དེར་ཉན་པ་དང་། རྒྱབ་ཕྱོགས་ཀྱི་མི་
ཞིག་གིས་མེ་མདའ་ཞིག ཁོང་ལ་མ་འོངས་པར་མེ་མདའ་ཞིག་ཡོད་ངེས་ཞེས་བཤད།
འོན་ཀྱང༌། མུ་ཏིག་གི་གླུ་དབྱངས་དེ་ཁེ་ནོའི་རྣ་ལམ་ནས་ཇེ་ཆེར་གྱུར། འཇོ་ནཱས་
ཡར་ལ་བལྟས་ཤིང་།མོའི་མིག་ཟུང་སྒོར་མོས་ཁེ་ནོའི་བློ་སྤོབས་དང་སྟོང་འདང་རྒྱག་
ཚུལ་ལ་ཅེར།ད་ལྟ་བྱ་དངོས་གང་ཡིན་ཡང་ཁོས་སྒྲུབ་ནུས། ཁོས་མུ་ཏིག་གི་གསེང་ནས་
ཁེ་ཡོ་ཊེ་ཊོ་སློབ་གྲྭའི་ནང་སྒྲོག་ཙེ་ནག་པོ་ཆུང་ཆུང་ཞིག་གི་སྟེང་བསྡད་པ་མཐོང་བ་
དང་། ཁེ་ཡོ་ཊེ་ཊོས་ཚི་ལེན་དཀར་བོ་ཞིག་གི་སྟེང་དུ་སྐེ་འདོགས་ཤིག་བཏགས་ཤིང་
སྟོད་ལྭ་ཞིག་ཀྱང་གོན་འདུག ཁེ་ཡོ་ཊེ་ཊོས་ཤོག་བུ་ཆེན་པོ་ཞིག་གི་སྟེང་དུ་ཡི་གེ་
འབྲི་བཞིན་པ་ཡང་མཐོང་། ངའི་བུ་མ་འོངས་པར་སློབ་གྲྭར་འགྲོ་རྒྱུ་རེད་ཅེས་བཤད།
ཁྱིམ་མཚེས་དག་ཁུ་སིམ་མེར་གྱུར་ཅིང་། འཇོ་ནཱའི་མིག་ཟུང་ལ་འོད་མདངས་བཀྲ་
བཞིན་ཁོང་ལ་བལྟས། མོས་གང་མགྱོགས་ངང་པང་དུ་ཡོད་པའི་ཁེ་ཡོ་ཊེ་ཊོ་ལ་བལྟས།
འདི་ནི་དངོས་སུ་འབྱུང་སྲིད་པ་ཞིག་ཡིན་ནམ།
ཁེ་ནོའི་གདོང་ལ་འོད་མདངས་ལྡན་ལ། ངའི་བུས་མ་འོངས་པར་དངོས་སུ་
དཔེ་ཆའི་ཁ་ཕྱེས་ཏེ་ཀློག་འདོན་བྱེད་ནུས། ངའི་བུས་ཡི་གེ་བྲི་རྒྱུ་སྦྱངས་ཏེ་ཡི་གེ་འབྲི་
ཤེས། ངའི་བུས་རྩིས་རིག་ཤེས་ཤིང་། ནུས་པ་དེས་ང་ཚོ་གཞན་ལ་རེ་མི་དགོས་པར་
འགྱུར་ངེས། ཁོང་གིས་མ་འོངས་པར་གང་ཡང་ཤེས་པར་བརྟེན་ཁོང་བརྒྱུད་ནས་ངེད་
གཉིས་ཀྱིས་ཀྱང་ཤེས་ངེས། མུ་ཏིག་གི་གསེང་ནས་ཁེ་ནོས་ཁོང་རང་ཉིད་མཐོང་བ་
དང་འཇོ་ནཱས་ཁོང་ཚོའི་ཁང་མིག་ཆུང་ཆུང་དེའི་ནང་དུ་མེ་སྒོང་ཆུང་ཆུང་ཞིག་བརྒྱབ་
ནས་བསྡད་ཡོད་པ་མཐོང་། ཁོང་གཉིས་ཀྱིས་ཁེ་ཡོ་ཊེ་ཊོས་དཔེ་དེབ་གྲགས་ཆེན་ཞིག་
ཀློག་བཞིན་པར་བལྟས།ཁེ་ནོས་བཤད་རྒྱུར།དེ་ནི་མུ་ཏིག་དེས་མ་འོངས་པར་ཅི་ཞིག་
བྱེད་དགོས་མིན་དེ་རེད་ཟེར། གློ་བུར་དུ་ཁོས་ཅི་ཞིག་བཤད་བཞིན་པར་སྐྲག་སྣང་
སྐྱེས། ཁོས་ལག་པའི་ཁ་ཟུམ་དེ་མུ་ཏིག་དེ་ཁེབས་པར་བྱས། ཁེ་ནོར་ཞེད་སྣང་སྐྱེས།
ས་རུབ་ལ་ཉེ་ཞིང་འཇོ་ནཱ་ཐབ་ཀའི་འཁྲིས་སུ་སོང་ནས་ཨེ་བུས་པ་དང་། ཁྱིམ་
མཚེས་ཚོས་ཀྱང་ཁོང་ཚོ་འགྲོ་རན་པ་ཤེས་ན་ཡང་། འགྲོ་འདོད་མ་སྐྱེས།
ཕལ་ཆེར་ས་རུབ་སོང་བས།འཇོ་ནཱའི་མེ་ལྕེ་ཡིས་གྱང་ངོས་ཀྱི་མུན་པ་ཡལ་བར་
བྱས། དེ་ནས་གནས་ཚུལ་དེ་གཅིག་ནས་གཅིག་བརྒྱུད་པས། ཡབ་ཆེན་སླེབས་བྱུང༌
ཆོས་དཔོན་ལགས་ཕེབས་བྱུང་ཟེར།
སྐྱེས་པ་ཚོས་མགོའི་ཞྭ་མོ་ཕུད་དེ་སྒོའི་ནང་ནས་ཕྱིར་ནུར། བུད་མེད་ཚོས་
ཐང་ལ་བལྟས་པ་དང་། ཁེ་ནོ་དང་འཇོན་ཐོ་མ་སི་གཉིས་ཡར་ལངས། ཤ་མདོག་སྐྱ་
བོའི་ཆོས་དཔོན་དེ་ནང་དུ་སླེབས། མི་རྒན་པ་དེའི་གདོང་པར་རྒས་གཉེར་གྱིས་
ཁེངས་འདུག་ན་ཡང་། མིག་ལ་གཞོན་མདངས་ལྡན་ཞིང་འོད་མདངས་བཀྲ་བ་ཞིག་
རེད། ཆོས་དཔོན་དེས་དེར་ཡོད་མི་རྣམས་བྱིས་པའི་སར་བཞག་ནས་སྐད་ཆ་བཤད།
ཁོས་འཇམ་པོའི་ངག་གིས་གསོལ་བ་འདེབས་པ་དང་གཉིས་སུ་མེད་པར། ཁེ་
ནོ། དེ་རིང་ནས་བཟུང་ཁྱོད་རང་མི་སྐད་གྲགས་ཅན་ཆགས་པ་རེད། ལྷ་ཁང་གི་རླབས་
ཆེ་བའི་ཡབ་ཆེན་ཡིན།ཁོས་ད་ཐེངས་རླབས་ཆེན་གྱི་བྱ་བ་ཞིག་བསྒྲུབས་འདུག དེ་
ལུང་བསྟན་ནང་འདུག་ཅེས་བཤད།
ཁེ་ནོས་གང་མགྱོགས་ཀྱིས་ཁེ་ཡོ་ཊེ་ཊོའི་མགོར་བལྟས།ཁོའི་སེམས་པར་ཁེ་ཡོ་
ཊེ་ཊོས་ཉིན་ཞིག་ལུང་བསྟན་ངོས་སུ་གང་བྲིས་ཡོད་པ་དེ་རྟོགས་ནུས། མུ་ཏིག་དེའི་
རོལ་དབྱངས་དེ་ཁེ་ནོའི་སེམས་ངོ་ནས་ཡལ་བར་གྱུར་ཏེ། ད་ལྟ་རོལ་དབྱངས་དེ་ནི་
གདོན་འདྲེའི་རོལ་དབྱངས་སམ་དགྲ་བོའི་སྐད་གདངས་སུ་གྱུར།
ཆོས་དཔོན་དེས་ཡང་བསྐྱར་འདི་ལྟར། ཁྱོད་ཀྱིས་མུ་ཏིག་ཆེན་པོ་ཞིག་རྙེད་
པའི་གནས་ཚུལ་དེ་ངས་སྔ་ས་ནས་གོ་བྱུང་། ཁེ་ནོས་ལག་པའི་ཁ་ཕྱེས་ཏེ་ལག་པའི་
ནང་བསྡམ་ཡོད་པ་དེ་བསྟན་པ་ན། ཆོས་དཔོན་དེ་མུ་ཏིག་གི་བོངས་ཚད་ཀྱིས་ཧང་
སངས་སུ་བཅུག དེ་ནས་ཁོས་བཤད་རྒྱུར། དཀོན་མཆོག་གིས་ཁྱོད་ལ་ལེགས་སྐྱེས་
འདི་གནང་པ་ཡིན་པས་ངའི་རེ་བར་དཀོན་མཆོག་ལ་བཀའ་དྲིན་ཆེ་ཞུ་རོགས་ཟེར།
ཁེ་ནོ་ཁུ་སིམ་མེར་གྱུར་མོད། འོན་ཀྱང་། འཇོ་ནཱས་འཇམ་པོའི་ངག་གིས་
ང་ཚོ་མ་འོངས་པར་ཆོས་དཔོན་དུ་འགྱུར་ངེས་ལ། ངེད་གཉིས་མགྱོགས་པོར་གཉེན་
སྒྲིག་བྱེད་རྒྱུ་ཡིན། ཁེ་ནོས་དེ་ལྟར་བཤད་ཀྱིན་འདུག་ཅེས་བཤད།
ཆོས་དཔོན་དེས་བཤད་རྒྱུར། དེ་ནི་དགའ་འོས་པ་ཞིག་རེད། ཁྱོད་ཀྱི་ཐོག་
མའི་བསམ་བློ་དེ་དྲན་ཚུལ་ལེགས་པོ་ཞིག་རེད་ཅེས་དང་། ངའི་གཅེས་ཕྲུག་གཉིས་ཀ
དཀོན་མཆོག་ཁྱེད་ཅག་དང་ལྷན་དུ་གནས་ངེས་ཡིན་ཞེས་བཤད་རྗེས་ཁ་ཕྱིར་འཁོར་
ནས་ཁུ་སིམ་པོར་ཕྱིན་སོང་ན་ཡང༌། ཁེ་ནོས་ཁྱིམ་མཚེས་ཚོར་བལྟས་ཏེ་ཁོའི་ལག་
པའི་ནང་གི་མུ་ཏིག་དེ་ཡང་བསྐྱར་དམ་པོར་བསྡམས། གདོན་འདྲེའི་རོལ་དབྱངས་དེ་
ཁོང་གི་རྣ་ལམ་དུ་འབྱོར་བ་དང༌། དེ་ནི་མུ་ཏིག་གི་རོལ་དབྱངས་ལས་ཀྱང་ཤུགས་ཆེ་
བར་གྱུར།

བཞི་བ། ཐོག་དང་པོའི་རྐུན་མ།

ཁྱིམ་མཚེས་རྣམས་ཕྱིར་ཁོང་ཚོའི་ནང་དུ་སོང་། འཇོ་ནཱ་མེ་འགྲམ་དུ་བསྡད་
དེ་དགུང་ཟས་གྲ་སྒྲིག་བྱས་ཤིང་། ཁེ་ནོ་སྒོར་སོང་ནས་ཕྱི་རོལ་ཏུ་བལྟས། ནམ་རྒྱུན་
ལྟར་ཁོས་ཀུན་གྱིས་མེ་གཏོང་བཞིན་པའི་དྲི་མ་ཚོར་བ་དང་། ནམ་མཁའི་སྐར་ཚོགས་
མཐོང་བ་མ་ཟད་དགོང་ཁའི་བསིལ་རླུང་གི་ཚོར་བ་ཡང་ལུས་ལ་རེག་པར་གྱུར་མོད།
འོན་ཀྱང་། དེ་དགོང་ཁོར་ཁེར་རྐྱང་གི་ཚོར་བས་གཅུན་ཞིང་དགྲ་བོ་ཡོང་ཡང་འགོག་
སྲུང་བྱེད་མཁན་མེད་པའི་སྣང་བ་ཞིག་ཀྱང་ངང་གིས་འཆར་བར་གྱུར། ལུས་གྲང་
འདར་རྒྱག་པ་ལྟ་བུར་འདུག་ཀྱང་མུ་ཏིག་དེ་ལག་པའི་ནང་བཟུང་འདུག་ལ། དེས་
ཁོར་དྲོད་ལམ་མེར་བྱེད་ཅིང་རེག་བྱ་འཇམ་པོ་དེས་ཁོའི་སྐྱི་ལྤགས་ལ་རྒོལ་ལན་སྤྲོད་
པ་དང་གཉིས་སུ་མེད་པར་བསམ།
ཁོའི་རྒྱབ་ལོགས་སུ་འཇོ་ནཱས་མ་རྨོས་ལོ་ཏོག་གི་བག་ལེབ་བཟོ་བཞིན་ཡོད་པ་
ཚོར་ཞིང་། ཁྱིམ་ཚང་གི་རོལ་དབྱངས་དེས་ཁོའི་ལུས་ལ་དྲོད་ཁོལ་སྐྱེས་སུ་བཅུག་
མོད། འཆར་གཞི་ཞིག་བཟོས་ཟིན་དུས་དེ་མངོན་འགྱུར་འབྱུང་ངེས།དེ་ལ་སུ་གང་
གིས་ཀྱང་གཏོར་བརླག་བྱེད་མི་ནུས་ན་ཡང་། མ་འོངས་པར་དེ་ལ་རྒོལ་འཛིང་བྱེད་
མཁན་ཡོད་ངེས། ཁོས་གནས་ཚུལ་འདི་ཤེས་པ་དང་སྦྲགས་མ་འོངས་པའི་ཆེད་དུ་
འཐབ་རྩོད་བྱེད་རྒྱུའི་གྲ་སྒྲིག་བྱེད་དགོས་པར་གྱུར།
ཁེ་ནོས་མི་གཉིས་ཐད་ཀར་ཁོའི་ཁང་བའི་ཕྱོགས་སུ་ཡོང་བཞིན་པ་མཐོང་བ་
དང་། གཅིག་ནི་སྨན་པ་རེད་ལ་ཅིག་ཤོས་ནི་ད་ནངས་ཞོགས་པར་སྨན་པ་ཚང་གི་
སྒོ་འབྱེད་མཁན་གྱི་གཡོག་པོ་དེ་རེད།
སྨན་པ་དེས་བཤད་རྒྱུར། ད་ནངས་ཞོགས་པར་ཁྱོད་རང་ཡོང་དུས་ང་ཁྱིམ་
དུ་མེད། འོན་ཀྱང་། ད་ལྟ་ང་ཁྱོད་ཀྱི་བྱིས་པར་ལྟ་རུ་ཡོང་བ་ཡིན་ཞེས་ཟེར།
ཁེ་ནོ་སྒོར་ཡར་ལངས་ནས་སྒོ་བཅད་དེ་ཁོང་ཁྲོ་ལངས་བའི་ཞོར་ནས་སྐྲག་
སྣང་ཡང་སྐྱེས།
ཁེ་ནོས། བྱིས་པ་ཕལ་ཆེར་དྲག་འདུག་ཅེས་བཤད།
སྨན་པ་དེས་གདོང་གིས་འཛུམ་ཞིག་བསྟན་སོང་ཡང་ཁོའི་མིག་ནང་དུ་དགའ་
བའི་རྣམ་པ་གང་ཡང་མི་འདུག ཁོས་བཤད་རྒྱུར།ངའི་གྲོགས་པོ་ལགས། མཚམས་
ལན་རེར་སྡིག་པ་ར་ཙས་སོ་བརྒྱབ་པ་ནི་ཡ་མཚན་པོ་ཞིག་ཡིན། ནད་པ་དེ་ཇེ་དགར་
འགྲོ་བཞིན་པ་ལྟ་བུར་མཐོང་ན་ཡང་། གློ་བུར་དུ་ཇེ་སྡུག་ཏུ་འགྲོ་ངེས་ཡིན་ཞེས་བཤད་
པ་དང༌། ཁོས་ཁེ་ནོའི་ཡུལ་མི་ཚོ་སྨན་པའི་ཅ་དངོས་དག་ལ་སྨོན་བཞིན་པ་ཤེས་ཡོད་
པས་སྨན་པའི་སྒམ་ཆུང་ནག་པོ་དེ་འོད་ངོགས་སུ་བླངས་ཏེ། མུ་མཐུད། མཚམས་
ལན་རེར་རྐང་བར་གནོད་པ་དང་ཡང་ན་མིག་དང་ལུས་སྟོད་ལ་གནོད་པ་སོགས་བྱེད།
འོ། རེད། ངས་སྡིག་པ་ར་ཙས་སོ་བཏབ་ཚེ་ཇི་འདྲ་ཡིན་པ་ཤེས་པས་དེ་ཇེ་དགའ་རུ་
གཏོང་ནུས་ཟེར།
ཁེ་ནོ་ཁོང་ཁྲོ་ལངས་པའི་ཞོར་ནས་སྐྲག་སྣང་ཞིག་ཀྱང་སྐྱེས། སྨན་པས་དེ་
དྲག་པར་བྱས་མྱོང་ན་ཡང་ཁེ་ནོས་མི་ཤེས། ཁེ་ནོའི་ཡུལ་མི་ཚོས་དཔེ་ཆའི་ནང་ཅི་
ཞིག་ཡོད་པ་ག་ལ་ཤེས། ཁོས་ཁེ་ཡོ་ཊེ་ཊོ་ཤི་གསོན་གང་ལ་ཐུག་ཀྱང་། རྐང་བ་དང་
ལུས་སྟོད་ན་ཟུག་དང་བཅས་འཚོ་རུ་འཇུག་མ་འདོད་པས། ཁོ་ཁང་བའི་ནང་དུ་སོང་
བ་དང་སྨན་པ་དང་གཡོག་པོ་གཉིས་ཀྱང་ཁོའི་རྗེས་དེད་ནས་ནང་དུ་སླེབས།
འཇོ་ནཱ་མེ་འགྲམ་ནས་ཡར་ལངས་ཏེ་རྒྱང་རིང་ལ་ཅེར། སྨན་པ་མོའི་མདུན་
དུ་ཡོང་དེ་ལག་པ་མདུན་དུ་བསྲིང་བ་ན། མོས་བྱིས་པ་དམ་པོར་བཟུང་ནས་ཁེ་ནོའི
ཕྱོགས་སུ་བལྟས།
ཁེ་ནོས་ཕྱིར་མོ་རང་ལ་བལྟས་པ་དང་། དེ་ནས་མོས་བྱིས་པ་སྨན་པ་དེར་
སྤྲད།
སྨན་པས་རྨ་ཁར་བལྟས་རྗེས་བྱིས་པའི་མིག་ནང་ལ་བལྟས།
སྨན་པས་བཤད་རྒྱུར། ངས་བསམ་པ་བཞིན་རེད། དུག་ཁོའི་ལུས་སྟེང་དུ་ཁྱབ།
དེས་མགྱོགས་པོར་གནོད་པ་བྱེད་ངེས་ཡིན། འདིར་ཤོག་ལ་ལྟོས་དང་ཞེས་ཁོས་བྱིས་
པའི་མིག་ཁ་ཕྱེས་ཏེ།ལྟོས་དང་། འདི་སྔོན་པོར་གྱུར་འདུག་ཅེས་བཤད་པ་དང་། ཁེ་
ནོས་དེ་ཅུང་སྔོན་པོར་གྱུར་ཡོད་པ་ལྟར་མཐོང་ན་ཡང་། གལ་སྲིད་དེ་ནམ་རྒྱུན་སྔོན་
པོ་ཡིན་ན་ཡང་ཁོས་མི་ཤེས་ལ། ཁོའི་རེ་བ་ནི་ཁེ་ཡོ་ཊེ་ཊོའི་ན་ཚ་ཇེ་ལེགས་སུ་སོང་
ན་འདོད་པ་དེ་ཡིན།
སྨན་པས་བྱིས་པ་ཁེ་ནོ་ལ་སྤྲོད་ཞོར་ངས་ཁོང་ལ་དུག་འཇོམས་ཀྱི་སྨན་ཞིག་
སྟེར་ཟེར།
ཁོས་རྒྱབ་ཁུག་ནང་ནས་ཤེལ་དམ་ཆུང་ཆུང་ཞིག་ནས་སྨན་དཀར་བོ་ཞིག་
བླངས་ཏེ། བྱིས་པ་ལག་པར་བླངས་ནས་ཁ་གདངས་བཅུག་སྟེ་སྨན་དེ་བཙན་གྱིས་
བྱིས་པའི་ཁར་བླུགས་རྗེས་ཁེ་ཡོ་ཊེ་ཊོ་ལ་ཆུ་འཐུང་བཅུག ཁོས་བྱིས་པའི་མིག་ནང་
དུ་ཡང་བསྐྱར་བལྟས་རྗེས་ཅི་ཞིག་ལ་བསམ་བློ་གཏོང་བ་ལྟར་བྱས།
མཐའ་མཇུག་དེར། ཁོས་བྱིས་པ་ཕྱིར་འཇོ་ནཱ་ལ་སྤྲད་པ་དང་ཁེ་ནོའི་ཕྱོགས་
སུ་འཁོར་ཏེ། དུས་ཚོད་གཅིག་གི་ནང་ཚུན་དུག་གིས་རྒོལ་བ་བྱེད་ངེས་ཀྱང་སྨན་
དེས་ཕན་ནུས་ཐོན་ངེས་ཡིན། འོན་ཀྱང་། ང་ཕྱིར་ཡོང་། ཕལ་ཆེར་ང་རང་ཁོང་གི་
སྲོག་སྐྱོབ་མཁན་དེ་ཡིན་པ་འདྲ་ཞེས་བཤད་རྗེས། སྨན་པ་དེ་ཕྱིར་སོང་བ་དང་
གཡོག་པོ་དེས་ཀྱང་ཁོའི་རྗེས་དེད་དེ་སོང་།
འཇོ་ནས་བྱིས་པ་བཟུང་སྟེ་འཇིགས་དངངས་དང་བཅས་བལྟས་ཏེ་བུ་ཆུང་
མོའི་བྲང་ལ་སྦྱར། ཁེ་ནོ་ཡང་མོའི་འཁྲིས་སུ་ཡོང་ནས་བྱིས་པར་བལྟས། ཁོས་ལག་པ་
བསྲིང་སྟེ་ཁེ་ཡོ་ཊེ་ཊོའི་མིག་ནང་དུ་བལྟ་འདོད་དུས། མུ་ཏིག་ད་དུང་ཡང་ཁོའི་ལག་
པའི་ནང་ཡོད་པ་མཐོང་། ཁོང་གྱང་ངོས་སུ་ཡོད་པའི་སྒམ་དེའི་ཕྱོགས་སུ་སོང་ནས་
རས་ལེབ་མོ་ཞིག་འཁྱེར་ཡོང་བ་དང་།ཁོས་རས་དེས་མུ་ཏིག་བཏུམ་རྗེས་ཁང་བའི་གྲུ་
ཟུར་ནས་ཨུ་ཁུང་ཞིག་བརྐོས་ཏེ་ནང་དུ་བཞག་རྗེས་ཁུང་སྒོ་སས་བཅད་མཐར། མེ་
འབར་བཞིན་པའི་ཕྱོགས་ཏེ་འཇོ་ནས་བྱིས་པའི་གདོང་ལ་ཅེར་ཡོད་ས་དེར་སོང་།
སྨན་པ་དེ་ཕྱིར་ཁོའི་ཁང་པའི་ནང་དུ་སོང་ནས་རྐུབ་སྟེགས་སྟེང་བསྡད་
རྗེས་ལག་མགོའི་ཆུ་ཚོད་ལ་བལྟས། ཁོའི་གཡོག་པོས་ཁོང་ལ་ཆོག་ལེ་དང་བག་ལེབ་
མངར་མོ། ཤིང་ཏོག་བཅས་ཁྱེར་ནས་སླེབས།
ཁེ་ནོའི་ཁྱིམ་མཚེས་ཚོས་སོ་སོའི་ནང་ནས་ཁེ་ནོ་དང་ཁོའི་མུ་ཏིག་སྐོར་གྱི་ལབ་
གླེང་སྣ་ཚོགས་བྱས། ཁོང་ཚོས་མཛུབ་མོས་བཟོ་ལྟ་བྱས་ཏེ་མུ་ཏིག་གི་ཆེ་ཆུང་དང་
ཁོང་ཚོས་མུ་ཏིག་དེ་འདྲའི་མཛེས་སྡུག་ལྡན་པ་ཞིག་ཡིན་ཚུལ་སོགས་གླེང་བ་དང་།
སྒོར་མོས་མི་ཚང་མར་འགྱུར་བ་གཏོང་བཞིན་ཡོད་པས་ཁེ་ནོ་དང་འཇོ་ནཱའི་མི་ཚེ་ལ་
འགྱུར་བ་འགྲོ་སྲིད་པ་སོགས་ཀྱི་ལབ་གླེང་བྱས། ཁྱིམ་མཚེས་ཚོས་སྨན་པ་དེའི་སྐོར་
གསལ་བོར་ཤེས་པས་ཁོང་དེ་གར་ཅིའི་ཕྱིར་ཡོང་བ་ཡང་ཤེས།
ཁེ་ནོས་ཁོའི་ཁང་བའི་ནང་དུ་འཇོ་ནཱས་བཟོས་པའི་མ་རྨོས་ལོ་ཏོག་གི་གོ་
རེ་ཟོས་རྗེས་ཐ་མག་གྲ་སྒྲིག་བྱས། གློ་བུར་དུ་འཇོ་ནས་སྐད་ཆེན་པོས་ཁེ་ནོ་ཞེས་བོས་
པ་དང་། ཁེ་ནོས་འཇོ་ནཱའི་ཕྱོགས་སུ་བལྟས་ཏེ་ཡར་ལངས་ནས་མགྱོགས་པོར་མོའི་
ཕྱོགས་སུ་སོང་། ཁོས་མོའི་མིག་མདངས་ཁྲོད་ཀྱི་འཇིགས་སྐྲག་གི་རྣམ་པ་མཐོང་བ་
དང་། ཁོ་རང་མོའི་ཕྱོགས་དེར་ལངས་ཏེ་ཁེ་ཡོ་ཊེ་ཊོའི་གདོང་པར་བལྟས། བྱིས་པའི་
ངོ་གདོང་དམར་བོར་གྱུར་འདུག་ལ། གྲོད་པ་ཕར་གཡོ་ཚུར་གཡོ་བྱེད་བཞིན་བྱིས་
པར་ན་ཟུག་དྲག་པོ་སྐྱེས།
ཁེ་ནོ་ཁོའི་ཆུང་མའི་འཁྲིས་ནས་བསྡད་དེ། སྨན་པས་ཤེས་འདུག་ཅེས་ཁེར་
ལབ་བྱས་པ་དེ་ཆུང་མར་ཡང་གོ་རུ་མ་བཅུགཁོས་སྨན་དཀར་བོ་དེ་ཡིད་ལ་དྲན་པ་
དང་། བྱིས་པར་ན་ཟུག་སྐྱེས་ཏེ་ལག་པ་ཕར་འགུལ་ཚུར་འགུལ་བྱེད་དུས་འཇོ་ནཱས་
ཁྱིམ་ཚང་གི་གཞས་གདངས་ཕྲ་མོ་དེ་དབྱངས་ལ་གྱེར།ད་ལྟ་གདོན་འདྲེའི་དབྱངས་
རྟ་དེ་ཡང་ཁེ་ནོའི་ཀླད་པའི་ནང་མཐོན་པོར་གྲགས་གྱིན་འདུག་པས་འཇོ་ནཱའི་
དབྱངས་རྟ་དེ་གོ་དཀའ་བར་གྱུར།
སྨན་པས་ཅོག་ལེ་རྣམས་ཟོས་ཚར་བ་དང་སྡེར་ཞབས་སུ་ཡོད་པའི་བག་ལེབ་
མངར་མོ་ཙག་ཙིག་རེ་ཡོད་པ་ཡང་ཟོས། ཁོས་ལག་པ་གཙང་མར་ཕྱིས་ཏེ་འཁྲིག་མའི་
ཆུ་ཚོང་ལ་བལྟས་རྗེས་ཡར་ལངས་ནས་རྒྱབ་ཁུག་ཆུང་ཆུང་དེ་ལག་ཏུ་བླངས། བྱིས་
པ་དེར་ན་བའི་གནས་ཚུལ་གང་སར་ཁྱབ་ཅིང་། འགའ་རེས་ངག་འཇམ་པོས་རླུང་
རྟ་རྒྱུགས་དྲགས་ན་དེས་འཇིགས་སུ་རུང་བའི་གྲོགས་པོ་ཁྲིད་ཡོང་ཟེར་ལ། གཞན་
དག་ནི་ཐད་ཀར་ཁེ་ནོའི་ཁང་བའི་ཕྱོགས་སུ་འགྲོ་འདོད་སྐྱེས།ཁྱིམ་མཚེས་དག་སླར་
ཡང་ཁེ་ནོའི་ཁང་བའི་ནང་དུ་འཚང་ཁ་བརྒྱབ། ཁོང་ཚོ་ཡར་ལངས་ནས་བལྟས་ཏེ་
སྤྲོ་སྐྱིད་ངང་གནས་པའི་སྐབས་དེར་བྱུང་བའི་དོན་དག་སྡུག་པོ་དེའི་སྐོར་བཤད་དེ།
ཡོད་ཚད་ནི་དཀོན་མཆོག་གི་ལག་པར་ཡོད་པ་རེད་ཅེས་བཤད།
དེ་ནས་སྨན་པས་ཁོའི་གཡོག་པོ་ཁྲིད་དེ་མགྱོགས་པོར་ནང་དུ་སླེབས་པ་དང༌།
བྱིས་པ་ལག་ཏུ་བླངས་ནས་བལྟས་ཏེ་མགོ་བོར་ལག་པས་མྱངས། ཁོས་བཤད་རྒྱུར་
དུག་འགུལ་བསྐྱོད་བྱས་འདུག ཕལ་ཆེར་ངས་དེ་བཅོས་ཐུབ་རྒྱུ་རེད་ཅེས་ང་ལ་ཆུ་
ཞིག་ཁྱེར་ཤོག་དང་ཞེས་མངགས་རྗེས་དཀར་ཡོལ་ནང་དུ་སྨན་མི་འདྲ་བ་ཞིག་བཏབ་
རྗེས།ཁོས་བྱིས་པའི་ཁ་གདངས་སུ་བཅུག་ནས་སྨན་དེ་བླུགས། བྱིས་པ་སྐད་ཆེན་པོས་
ངུས་པ་དང་འཇོ་ནཱས་འཇིགས་སྐྲག་གི་མིག་མདངས་དང་བཅས་ཁོང་ལ་བལྟས།
སྨན་པ་དེས་ངས་སྡིག་པ་ར་ཙའི་སོ་བརྒྱབ་ནས་དུག་ཕོག་པའི་རིགས་འདི་ཤེས་པ་ནི་
བྱིས་པ་འདི་ལས་ཅན་རེད། དེ་མིན་ན། ཞེས་ཁོས་བཤད་མཚམས་བཞག
ཁེ་ནོའི་མིག་ཟུང་སྨན་པའི་ཁུག་མའི་ནང་ཡོད་པའི་སྨན་དཀར་བོ་དེ་ལས་
ལེན་མ་ཐུབ་ན་ཡང་། མཐའ་མཇུག་དེར་བུ་ཆུང་དེ་ཧ་ཅང་ཐང་ཆད་ཡོད་པས་ཁུ་
སིམ་པོར་གྱུར་ཏེ་གཉིད་དུ་ཡུར།
སྨན་པས་བུ་ཆུང་དེ་འཇོ་ནཱའི་ལག་ཏུ་བཞག་ཏེ། ཁོ་ཇེ་བཟང་དུ་འགྲོ་ངེས་
ཡིན། ང་རང་འཐབ་རྩོད་འདི་ལས་རྒྱལ་སོང་ཞེས་ཟེར། འཇོ་ནས་ཁོང་ལ་བརྩེ་བའི་
མིག་གིས་བལྟས།
སྨན་པས་ཁོའི་རྒྱབ་ཁུག་གི་ཁ་རྒྱག་ཞོར། སྐད་ངག་འཇམ་པོའི་ངང་ནས་འདིའི་
སྨན་ཡོན་ནམ་ཞིག་ལ་རྩིས་རྒྱག་རྒྱུ་ཡིན་ཞེས་བཤད་པ་ན།
ཁེ་ནོས་ངའི་མུ་ཏིག་འདི་བཙོང་རྗེས་ཁྱོད་ལ་རྩིས་རྒྱག་ངེས་ཡིན་ཞེས་ལན་
བཏབ་པ་དང་།
སྨན་པས་སྤྲོ་སྣང་ཆེན་པོས་ཁྱོད་ལ་མུ་ཏིག་ཅིག་ཡོད་དམ། མུ་ཏིག་བཟང་བོ་
ཞིག་རེད་དམ་ཞེས་དྲིས་པ་དང་ལྷན་ཁྱིམ་མཚེས་ཚོས་སྐད་ཅོར་བརྒྱབ་སྟེ་ཁོས་འཛམ་
གླིང་ན་དཀོན་པའི་མུ་ཏིག་ཅིག་རྙེད་ཡོད་ཅེས་ཁོང་ཚོའི་ལག་པས་རྣམ་འགྱུར་བྱས་
ཏེ་མུ་ཏིག་དེའི་ཆེ་ཆུང་འདི་འདྲ་འདུག་ཅེས་བཤད།
ཁོང་ཚོས་ཁེ་ནོ་མ་འོངས་པར་ཕྱུག་པོར་འགྱུར་རྒྱུ་རེད། མི་སུ་གཅིག་གིས་
ཀྱང་ད་ལྟའི་བར་འདི་ལས་ལྷག་པའི་མུ་ཏིག་མཛེས་སྡུག་ལྡན་པ་ཞིག་རྙེད་ཡོད་པ་
མ་རེད་ཅེས་བཤད།
སྨན་པ་ཧང་སངས་པའི་ངང་ནས་ངས་དེའི་སྐོར་ཤེས་མ་བྱུང་། མུ་ཏིག་དེ་
བདེ་འཇགས་ཡིན་ས་ཞིག་ཏུ་བཞག་ཡོད་དམ། ཁྱོད་ཀྱི་བདེ་འཇགས་ཀྱི་ཕྱིར་དུ་ངས་
ཉར་དགོས་སམ་ཟེར།
ཁེ་ནོ་ཁོང་ཁྲོ་ལངས་ནས་དེ་བདེ་འཇགས་ཡིན། སང་ཉིན་ངས་མུ་ཏིག་བཙོང་
རྗེས་ཁྱོད་ལ་སྨན་རིན་སྤྲོད་ཆོག་ཅེས་བཤད།
སྨན་པའི་མིག་ཟུང་ཁེ་ནོའི་མིག་གི་རྗེས་སུ་དེད་ཅིང་ཁོས་ཁེ་ནོའི་མིག་ཟུང་
ཁང་བའི་གྲུ་ཟུར་དེར་འཁོར་བ་གསལ་བོར་མཐོང་། སྨན་པ་དང་ཁྱིམ་མཚེས་དག་
སོང་རྗེས། ཁེ་ནོ་ཁོའི་ཁང་བའི་སྒོ་ཁར་སོང་བ་ན་ཁོས་རླུང་གཡུག་བཞིན་པ་ཚོར་
ཞིང་དེའི་ཁྲོད་དུ་སྒྲ་ཁྱད་མཚར་བོ་ཞིག་གྲགས་བཞིན་པ་ཡང་ཐོས། གདོན་འདྲེའི་
རོལ་དབྱངས་དེ་ཁོའི་ཀླད་པའི་ནང་གྲགས་བཞིན་པར་བརྟེན་ཁོའི་མིག་ཟུང་མུན་
པའི་ཁྲོད་དུ་ཉུལ། ཁོང་སྐྲག་སྣང་དང་བཅས་ཁོང་ཁྲོ་ལངས། དེ་ནས་ཁོང་མུ་ཏིག་
སྦས་ཡོད་ས་དེར་སོང་ནས་དེ་སྦས་ཡོད་སའི་ཁུང་བུ་ནས་བླངས་ཏེ་ཁོའི་མལ་ཁྲིའི་
འོག་ཏུ་སྦས།
འཇོ་ནཱས་དོགས་སྣང་དང་བཅས་མིག་གིས་ཁོང་ལ་བལྟས་ཏེ་ཁྱོད་སུ་ཞིག་ལ་
སྐྲག་གིན་ཡོད་དམ་ཞེས་དྲིས། ཁོང་ཚོ་ལྷན་གཅིག་ཏུ་ཉལ་བ་དང་།ཁེ་ནོས་ལན་ཡང་
དག་ཅིག་ལ་བསམ་བློ་བཏང་མཐར།མི་ཚང་མར་སྐྲག་གི་འདུག་ཅེས་ལན་བཏབ།
ཁོང་ཚོ་ཚང་མ་མཉམ་གཅིག་ཏུ་ཉལ་བ་དང་། འཇོ་ནས་དོ་དགོང་བུ་ཆུང་
དེ་ཁོའི་སྒམ་ནང་དུ་མ་བཞག་པར་གྲུ་མོའི་ཁུག་ཏུ་རུམ་ནས་འདུག་ལ། མེ་འོད་རིམ་
བཞིན་ཡལ་ཏེ་མེ་སྟག་གཅིག་ཀྱང་མེད་པར་གྱུར། ཁེ་ནོ་གཉིད་སོང་ན་ཡང་ཁེ་ནོའི་
སེམས་པ་ཚ་ལམ་སེར་གནས། ཁེ་ནོའི་རྨི་ལམ་དུ་ཁེ་ཡོ་ཊེ་ཊོས་ཁང་བ་ལྟར་ཆེ་བའི་
དཔེ་ཆའི་ངོས་སུ་ཁྱི་རྒན་འདྲ་བའི་ཡི་གེ་ཡོད་པ་རྣམས་ཀློག་བཞིན་པ་དང་ཡི་གེ་རྣམས་
དཔེ་དེབ་ནང་ནས་འགྲོ་བ་སོགས་རྨིས། མཚན་མོའི་མུན་ནག་གིས་ཤོག་ངོས་དག་
བཀབ་སྟེ་མུན་པ་དང་ལྷན་དུ་གདོན་འདྲེའི་རོལ་དབྱངས་དེ་ཡང་བསྐྱར་གྲགས། ཁེ་
ནོ་གཉིད་འོག་ནས་འགུལ་བ་དང་། འཇོ་ནས་མིག་ཁ་ཕྱེས་ཏེ་མུན་པའི་ཁྲོད་དུ་ཅེར།
དེ་ནས་ཁེ་ནོའི་ཀླད་པའི་ནང་གདོན་འདྲེའི་རོལ་དབྱངས་དེ་འཁོར་བཞིན་གཉིད་
ལས་སད། ཁོས་མུན་པའི་ཁྲོད་ནས་གཟབ་ནན་གྱིས་ཉན།
དེ་ནས་ཁང་བའི་གྲུ་ཟུར་ཞིག་ནས་ཚུར་ཡོང་བཞིན་པའི་རྡོག་སྒྲ་ཡང་མོ་ཞིག་
གྲགས།ཁེ་ནོས་གཟབ་གཟབ་ངང་ཉན་པ་ན། མུན་པའི་ཁྲོད་ཀྱི་དེས་ཀྱང་ཉན་བཞིན་
པ་ཚོར་བ་དང་ཅུང་ཙམ་རིང་གྲགས་འགུལ་ཅི་ཡང་མེད་པར་གྱུར། དེ་ནས་སླར་ཡང་
གྲགས།
ཁེ་ནོས་སྟོད་ལྭ་གོན་རྗེས་གྲི་བླངས་ཏེ་ཁོང་ཁྲོས་མྱོས་པའི་གཟིག་བཞིན་མཆོངས་
པ་དང་། དེ་ནས་ཁོང་ཁང་བའི་གྲུ་ཟུར་དུ་མཆོངས་ཏེ་གྲིས་གོན་པ་ཤིག་ལ་རེག་པའི་
སྣང་བ་བྱུང་ཡང་མི་དེ་ལ་མ་ཕོག་པས་སླར་ཡང་གཞུས་སྐབས་ཁོས་གྲིས་གོན་པ་ཕུག་
པ་དང་། དངོས་པོ་ག་གེ་མོ་ཞིག་གིས་ཁོའི་མགོ་ལ་གཞུས་པས་ཁོང་ལ་ན་ཟུག་དྲག་པོ་
སྐྱེས།ཁོས་མི་ཞིག་སྒོའི་ཕྱོགས་སུ་རྒྱུགས་ནས་འགྲོ་བཞིན་པ་ཐོས་ཤིང་དེ་ནས་ཁུ་སིམ་
མེར་གྱུར།
ཁེ་ནོས་རང་གི་མགོ་ནས་མར་ཁྲག་དྲོད་ལམ་ལམ་བཞུར་ཡོང་བ་ཚོར་ཞིང་།
འཇོ་ནཱས་དངངས་སྐྲག་དང་བཅས་ཁེ་ནོ། ཁེ་ནོ་ཞེས་ཁོ་རང་ལ་འབོད་བཞིན་པ་ཚོར།
དེ་ནས་ཁོའི་ལུས་པོ་ལམ་སང་གྲང་ཤུར་ཤུར་དུ་གྱུར།ཁོས་ང་ལ་སྐྱོན་མི་འདུག དོན་
དག་ཡོད་ཚད་ཚར་སོང་ཞེས་བཤད།
ཁོས་ཕྱིར་མལ་སའི་ཕྱོགས་སུ་འགྲོ་བཞིན་པ་ཚོར་བ་དང་། འཇོ་ནཱས་སྔ་ས་
ནས་མེ་བུས་འདུག་ལ། མོས་རས་ཤིག་ཆུའི་ནང་དུ་སྦངས་ཏེ་ཁེ་ནོའི་མགོར་ཡོད་པའི་
ཁྲག་གཙང་མ་བཟོས། ཁེ་ནོས་དེར་སྐྱོན་མི་འདུག་ཅེས་བཤད་ན་ཡང་། གྲང་བསིལ་
བསིལ་ངང་ཁོའི་མིག་ཁ་འབྱེད་པ་དང་སྐད་འབྱིན་དཀའ་བར་གྱུར། ཁོའི་ཞེ་སྤོ་
གཏིང་ནས་ཇེ་ཆེ་ནས་ཇེ་ཆེར་གྱུར། འཇོ་ནཱས་སྐད་ཆེན་པོས་དངོས་པོ་འདི་གདོན་
འདྲེ་རེད། མུ་ཏིག་འདིས་ང་ཚོ་བརླག་ངེས་རེད་ཅེས་སྐད་ཇེ་ཆེར་གྱུར་ཏེ། དེ་མར་
གཡུགས་རོགས། དེ་རྡོའི་བར་དུ་བཞག་ནས་གཅོག་རོགས། ཡང་ན་ས་འོག་ཏུ་སྦོས་
ལ་ས་དེ་ཡིད་ནས་བརྗེད་པར་གྱིས། ང་ཚོས་དེ་ཕྱིར་མཚོ་ནང་དུ་གཡུག་འཇོག་ཅེས་
སོགས་བཤད།
དེས་གདོན་འདྲེ་ཁྲིད་ནས་སླེབས་སོང་། ཁེ་ནོ། ངའི་སྙིང་སྡུག དེས་མ་འོངས་
པར་ང་ཚོ་བརླག་ངེས་རེད་ཟེར། མེ་ལྕེའི་འོད་ངོགས་ན་མོའི་མིག་ཟུང་སྐྲག་སྣང་གི་
ཀློང་ན་གསོན་ཉམས་ལྡན། བློ་ཕམ་པ་ཞིག་ལ་ཁེ་ནོས་དེ་ལ་མ་ཉན་པར། འདི་ནི་ང་
ཚོའི་བསོད་ནམས་རྡོག་རྡོག་གཅིག་པུ་རེད། འུ་གཉིས་ཀྱི་བུ་ཆུང་སློབ་གྲྭར་འགྲོ་དགོས།
ཁོས་ངེས་པར་དུ་ང་ཚོ་ལས་སྐྱིད་པའི་འཚོ་བ་རོལ་དགོས་ཞེས་བཤད་པ་ན།
འཇོ་ནས་དེས་ང་ཚོ་བརླག་ངེས་རེད།ང་ཚོའི་བུ་ཡང་བརླག་ངེས་རེད་ཅེས་བཤད།
ཁེ་ནོས། ཁ་ཚུམས། སང་ཞོགས་ང་ཚོས་མུ་ཏིག་དེ་བཙོང་ཆོག དེ་ནས་གདོན་
འདྲེ་ཡང་མེད་པར་འགྱུར་ངེས་ལ་དོན་དག་བཟང་བོ་ཁོ་ན་ང་ཚོའི་ལྷན་དུ་གནས་ངེས།
ཁོའི་མིག་ཟུང་ནག་པོ་དེ་མེ་ལྕེའི་ཁྲོད་དུ་ཅེར་བ་དང་། གཞི་ནས་ལག་ཏུ་གྲི་བཟུང་
ཡོད་པ་ཚོར། ཁོས་དེའི་སྟེང་དུ་ཁྲག་འགོས་ཡོད་པ་མཐོང་བས་ས་ངོས་སུ་ཕྱིས་ཏེ་ཁྲག་
གཙང་མ་བཟོས།
ཞོགས་པ་སླེབས་པ་དང་ཁེ་ནོས་མུ་ཏིག་དེ་ཁུང་བུ་ནས་བླངས་ཏེ་མདུན་དུ་
བཞག་ནས་གཟབ་གཟབ་ངང་དེ་ལ་བལྟས་ནས་བསྡད། མེ་ལྕེའི་ངོགས་ནས་མུ་ཏིག་
དེ་འོད་མདངས་བཀྲ་བཞིན་གདའ།དེ་ནི་འཇམ་ཤ་དོད་ལ་མཛེས་སྡུག་ལྡན་པ་ཞིག་
རེད་ལ་དེའི་སྟེང་དུ་ཁོ་རང་ཉིད་ཀྱི་རོལ་དབྱངས་དེ་གནས་འདུག དེ་ནི་སྤྲོ་སྐྱིད་ཀྱི་
རོལ་དབྱངས་རེད་ལ། དེས་མཚར་སྡུག་ལྡན་པའི་མ་འོངས་པར་དམ་བཅའ་བཞིན་
གདའ། ཁོས་དེའི་སྟེང་ལ་བལྟས་པ་བཞིན་ཁེ་ནོའི་མིག་ཟུང་མཉེན་པོར་གྱུར། ཁོས་
ཡང་བསྐྱར་མཛའ་བརྩེས་བཏུམ་པའི་མཚོ་མོའི་རོལ་དབྱངས་དེ་ཐོས་པ་དང་། མཚོ་
མོའི་མཐིལ་གྱི་ལྗང་མདོག་གི་འོད་སྣང་དེ་ཡང་མཐོང་བར་གྱུར། འཇོ་ནཱས་ཁོ་ལ་
འཛུམ་ལངས་པ་མཐོང་པ་དང་། དེ་ནི་དངོས་པོ་གཅིག་ལ་དམིགས་ས་གཅིག་དང་ལམ་
ཕྱོགས་འགའ་ཡོད་པ་དང་། ཁོང་གཉིས་ཀྱི་ལམ་ཕྱོགས་མང་ལ་འཇོ་ནཱར་ཡང་ཁོང་
དང་ལྷན་དུ་འཛུམ་མདངས་རྒྱས་པ་དང་ཉི་མ་འདི་རེ་བ་ཞིག་དང་ལྷན་དུ་མགོ་
བརྩམས་བྱུང་།

ལྔ་བ། མུ་ཏིག་བཙོང་བ།

ལེ་ཕ་ཛ་(Lephaza)ཞེས་པའི་གྲོང་བརྡལ་དེའི་ནང་ཁེ་ནོས་ཉིན་དེའི་ཞོགས་
པ་སྔ་མོར་མུ་ཏིག་དེ་བཙོང་རྒྱུ་བྱས་ཡོད་པ་དེ། ཁྱིམ་མཚེས་ཁག་དང་མུ་ཏིག་འཚོལ་
བའི་ཉ་པ། གཞན་རྒྱ་ནག་པའི་ཟས་རིགས་འཚོང་མཁན་དང། མཆོད་ཁང་ནང་ན་
ཆད་ཀྱིས་ཤེས་འདུག་ལ། མང་ཤོས་ཀྱིས་སོ་སོའི་ལས་ཁུངས་ནང་སྒུག་ཡོད་པའི་མུ་
ཏིག་ཉོ་མཁན་ཁག་བརྒྱུད་ནས་ཤེས་པ་རེད། ཞོགས་པ་དེར་གསེར་མདོག་གི་ཉི་མར་
ཚ་དྲོད་ཆེ་ཞིང་ཀོ་གྲུ་ཆུང་ཆུང་དག་མཚོ་འགྲམ་དུ་གྲལ་བསྒྲིགས་ནས་བཞག་འདུག་
ལ།མུ་ཏིག་འཚོལ་མཁན་རྣམས་ཀྱང་མུ་ཏིག་འཚོལ་དུ་སོང་མེད། ཁེ་ནོ་དང་འཇོ་
ནཱ་གཉིས་ལ་མཚོན་ན་ཞོགས་པ་འདི་ནི་ཁོང་གཉིས་ཀྱི་མི་ཚེའི་ཁྲོད་ཀྱི་ཞོགས་པ་རྣམས་
ལས་འཚོ་་གནས་ལ་ཐུག་པའི་ཞོགས་པ་ཞིག་རེད་ལ། ཁོང་གཉིས་ཀྱི་སྤྲོ་ཉམས་ནི་ཁོང་
གཉིས་ཀྱི་བུ་ཆུང་སྐྱེས་པའི་ཉིན་མོ་དང་གཅིག་མཚུངས་རེད། འཇོ་ནཱས་ཁེ་ཡོ་ཊེ་ཊོ་
ལ་ལྭ་བ་ཡག་ཤོས་ཤིག་བསྐོན་འདུག་པ་མ་ཟད། མོའི་སྐྲ་ལོ་ནག་པོ་དེ་རས་དམར་པོ་
ཞིག་གིས་བསྡམས་ཁར་སྨད་གཡོག་ལེགས་ཤོས་དེའི་སྟེང་དུ་ལྭ་བ་དམར་པོ་ཞིག་ཀྱང་
གོན་འདུག ཁོང་ཚོ་ལམ་ལ་ཆས་པའི་སྐབས་དེར་ཉི་མ་ལ་ཤར་ལུང་ཤར་དུ་གྱུར་
འདུགཁེ་ནོའི་ལྭ་བ་དཀར་པོ་རྙིང་བ་རྣམས་ཀྱང་སྤུས་གཙང་ཞིག་རེད་ལ། འདི་ནི་
ཁོང་ཚོས་གོན་པ་ཪྙིང་ཧྲུལ་གོན་པའི་ཉིན་མཐའ་མ་དེ་རེད། སང་ཉིན། ཡང་ན་དེ་
རིང་ཉིན་རྒྱབ་ཁོས་ལྭ་བ་གསར་བ་ཉོ་རྒྱུའི་འཆར་གཞི་བཏང་ཡོད།
ཁྱིམ་མཚེས་དག་གིས་སོ་སོའི་ཁང་བའི་ནང་དུ་ཁེ་ནོའི་སྒོ་ཁར་བལྟས་འདུག་
ལ། ཁོང་ཚོས་ཀྱང་གོན་པ་གསར་བ་གོན་ནས་ལྟ་གོན་བྱས་འདུག ཉ་འཛིན་མཁན་
དག་གིས་ཀྱང་ཉིན་མོ་འདི་ཆེས་གལ་ཆེན་ཞིག་ཏུ་མཐོང་གི་ཡོད།ཁོང་ཚོ་མ་སོང་ཚེ་
ཕན་ཚུན་གྲོགས་པོ་བཟང་བོ་ཞིག་མིན་པའི་རྟགས་སུ་འཁུམས་ནས་ངེས་པར་འགྲོ་
དགོས་བསམ་ཡོད། འཇོ་ནཱས་ཁེ་ཡོ་ཊེ་ཊོ་ཁྱེར་ཡོད་པས་ཁོས་ཅི་ཡང་མཐོང་ཐུབ་ལ།
ཁེ་ནོས་ཞྭ་མོ་ཆེན་པོ་དེ་དང་ལྷམ་གོན་ཡོད་པ་དང་། མུ་ཏིག་ཆེན་པོ་དེ་ཁོས་རས་རྙིང་
འཇམ་པོ་ཞིག་གི་ནང་བཏུམ་སྟེ་ཁུག་མ་ཆུང་ཆུང་ཞིག་གི་ནང་བཅུག་ནས་ཁོའི་སྟོད་
ལྭའི་ཨམ་ཕྲག་ནང་བཅུག་ཅིང་། ད་ནི་ཁོང་ཚོ་སོང་ཆོག་ཆོག་རེད།
ཁེ་ནོ་ང་རྒྱལ་ཆེན་པོས་ཁང་བའི་སྒོར་བུད་ཅིང་།འཇོ་ནཱས་ཁེ་ཡོ་ཊེ་ཊོ་བཟུང་
སྟེ་ཁོའི་རྗེས་སུ་འབྲངས། ཁོང་ཚོ་རྡོ་རྩིག་ཅན་གྱི་གྲོང་པ་དེར་འགྲོ་སའི་ལམ་ལ་ཐད་
ཀར་སོང་བ་ན་ཁྱིམ་མཚེས་རྣམས་ཀྱང་ཁོང་ཚོའི་གྲས་སུ་ཞུགས། ཉིན་དེ་ནི་ཀུན་གྱིས་
དོ་སྣང་བྱེད་པའི་ཉིན་མོ་ཞིག་ཡིན་པས། ཁེ་ནོ་དང་མཉམ་དུ་འགྲོ་མཁན་གཅིག་ཡོད་
པ་ནི་ཁོའི་སྤུན་མཆེད་ཐོ་མ་སུ་རེད། ཐོ་མ་སུས། ཁོང་ཚོས་ཁྱོད་ཀྱི་ལག་ནས་རིན་
དམའ་མོས་ཉོ་རུ་མི་འཇུག་རྒྱུར་ཁྱོད་ཀྱིས་གཟབ་གཟབ་བྱེད་དགོས་ཞེས་བཤད་པར།
ཁེ་ནོས། རེད།
ཧ་ཅང་གཟབ་གཟབ་བྱེད་དགོས་ཞེས་དེ་ལ་མོས་མཐུན་བྱས།
འཇོན་ཐོ་མ་སུས། ང་ཚོས་ས་ཕྱོགས་གཞན་དུ་རིན་གོང་ཅི་འདྲ་ཡིན་མིན་
ཤེས་ཀྱི་མི་འདུག་པས།རིན་གོང་མཐོ་ཤོས་ཅི་ཙམ་ཡིན་པ་ཇི་ལྟར་ཤེས། མུ་ཏིག་ཉོ་
མཁན་དག་གིས་ས་ཆ་གཞན་ནས་ཇི་ལྟར་ཉོ་བཞིན་ཡོད་པའང་མི་ཤེས་ཟེར་བར། ཁེ་
ནོས། དེ་བདེན་པ་རེད། ང་ཚོས་ཇི་ལྟར་ཤེས་པར་བྱ་དགོས་སམ། ང་ཚོ་ས་འདིར་
ཡོད་པ་ལས་ས་གཞན་དུ་ཡོད་པ་མ་རེད་ཅེས་ལན་བཏབ།
ཁོང་ཚོ་མདུན་དུ་སོང་བ་དང་བསྟུན་ཁོང་ཚོའི་རྒྱབ་ཀྱི་མི་ཚོགས་ཇེ་མང་དུ་
གྱུར། འཇོན་ཐོ་མ་སུས་འཚབ་འཚུབ་ངང་མུ་མཐུད་སྐད་ཆ་བཤད།
ཁོས་བཤད་རྒྱུར། ཁེ་ནོ་ཁྱོད་རང་མ་སྐྱེས་ཡར་སྔོན་དུ་མི་རྒན་པ་ཚོས་ཐབས་
ཤེས་ཤིག་འཐེན་པ་རེད། ཁོང་ཚོའི་མུ་ཏིག་ལ་གོང་ལྷག་ཅིག་དགོས་ཚེ་མི་གཅིག་གིས་
ངེས་པར་དུ་མུ་ཏིག་ཚང་མ་གྲོང་ཁྱེར་དུ་ཁྱེར་དེ་གྲོང་བརྡལ་ལས་ལྷག་པའི་རིན་གོང་
འཐོབ་ཐབས་བྱས་པ་རེད།
ཁེ་ནོས། ངས་ཤེས་ཀྱི་ཡོད།དེ་ནི་བསམ་ཚུལ་ལེགས་པོ་ཞིག་རེད་ཅེས་བཤད།
འཇོན་ཐོ་མ་སུས། དེ་ནས་ཁོང་ཚོ་མི་ཞིག་ལ་འཕྲད་པ་དང་ཁོང་ཚོའི་མུ་ཏིག་
རྣམས་མི་དེར་སྤྲད་པ་རེད་མོད། འོན་ཀྱང་ཁོང་ཚོ་མི་དེར་ཡང་བསྐྱར་ཐུག་ཐབས་
མ་བྱུང་བས་མུ་ཏིག་རྣམས་ཕྱིར་ཡོང་མེད་པ་ཆགས་པ་རེད། ཁོང་ཚོ་མི་གཞན་ཞིག་
ལ་འཕྲད་པ་དང་ཁོང་ཚོས་དེའི་སྐོར་ཡང་བསྐྱར་གོ་རྒྱུ་མེད་སོང་བས། ཁོང་ཚོ་སླར་
ཡང་སྔོན་མའི་ལམ་ཁ་དེར་ཞུགས་དགོས་བྱུང་བ་རེད།
ཁེ་ནོས། ངས་ཤེས་ཡོད།ང་ཚོའི་པ་ལགས་ཀྱི་ཞལ་ནས་དེ་རིགས་གོ་མྱོང་། དེ་
ནི་ཐབས་ཤེས་བཟང་པོ་ཞིག་རེད།འོན་ཀྱང་། དེས་ཆོས་ལུགས་ལ་རྒྱབ་འགལ་བྱས་པ་
རེད། ཆོས་དཔོན་གྱིས་དེ་གསལ་བོ་བྱས་ཡོད། དཀོན་མཆོག་ཐབས་དེར་མི་མོས་ཤིང་།
མི་རེ་རེ་རང་ཉིད་ཀྱི་འདུག་ཡུལ་དུ་བསྡོད་དགོས་པ་ལས་གང་སར་རྒྱུགས་མི་ཆོག་ལ།
འཛམ་བུའི་གླིང་འདི་མ་འོངས་པར་གདོན་འདྲེའི་འཇིགས་ཉེན་ལ་འཕྲད་རྒྱུ་རེད་ཅེས་
གསུངས་ཡོད་ཟེར།
འཇོན་ཐོ་མ་སུས་ངས་ཁོས་བཤད་པ་དེ་གོ་མྱོང་། ཁོས་ལོ་རེ་བཞིན་དེ་བཤད་
པ་རེད་ཟེར།
སྤུན་མཆེད་གཉིས་ཀྱིས་མིག་ཅུང་ཟད་བཙུམ་སྟེ་མདུན་དུ་ཁེར་འགྲོ་བྱས་པ་
དང་།ཁོང་གཉིས་ཀྱི་ཕ་མེས་དང་ཡང་མེས། དེའི་ཡང་མེས་རྣམས་ཀྱིས་སུར་པན་གྱི་
མི་ངོ་མི་ཤེས་པ་ཚོས་མེ་མདའ་བཟུང་ནས་ཡོང་བའི་སྐབས་དེར་ལས་འདི་བྱེད་འགོ་
བཙུགས་པ་རེད། ལོ་ངོ་བཞི་བརྒྱ་འདིའི་རིང་ལ་ཁེ་ནོའི་ཡུལ་མི་ཚོས་དེ་དག་ཇི་ལྟར་
འགོག་དགོས་པའི་ཐབས་ཤེས་ཁོ་ན་བྱས། ཁོང་གཉིས་ཀྱིས་མིག་ཅུང་ཟད་བཙུམ་སྟེ་
ཁ་ཡང་ཅུང་ཟུམ་པ་དང་། འགྲོ་ལུགས་འདི་གང་གིས་ཀྱང་གཏོར་བཤིག་བྱེད་མི་ཐུབ་
པས་ཁོང་ཚོ་ནམ་ཡང་འགྲོ་ལུགས་འདིའི་ནང་ལོག་ནས་འདུག་ཐུབ།
མི་ཚོགས་ཀྱིས་ཉིན་དེ་ནི་གལ་ཆེ་བའི་ཉིན་མོ་ཞིག་ཡིན་པ་ཤེས་ཡོད་པས་ཁོང་
ཚོས་ཧ་ཅང་གཟབ་ནན་བྱས། ཁོང་ཚོ་དེ་སྔ་རྡོ་རྩིག་ཅན་གྱི་གྲོང་པར་སླེབས་པ་ཇི་
བཞིན། མཆོད་ཁང་བརྒྱུད་འགྲོ་སྐབས་སྤྲང་བོ་རྣམས་ཀྱང་ཁོང་ཚོའི་འཕྲོར་མཐུད།
ཟས་རིགས་བཙོང་མཁན་ཚོས་ཀྱང་སྐེ་ཕྱིར་བསྲིངས་ཏེ་ཁོང་ཚོར་བལྟས་ཤིང་། ཆང་
ཁང་ཆུང་ངུ་ཚོའི་འཛད་སྤྱོད་པ་དག་ཀྱང་ཤོར་དུ་བཅུག ཚོང་བདག་ཚོས་ཚོང་ཁང་
སྒོ་ཡང་བརྒྱབ་ཏེ་ཁྱིམ་དུ་ལོག
མི་ཚོགས་ཡོང་བཞིན་པའི་གསར་འགྱུར་དེ་དཀར་གསལ་དབེན་པའི་ལས་
ཁུངས་དག་ན་ཡོད་པའི་མུ་ཏིག་ཉོ་མཁན་ཚོས་ཐོས་པ་དང༌། ཁོང་ཚོས་ཤོག་བུ་རྣམས་
བླངས་ཏེ་ཅོག་ཙེའི་སྟེང་བཞག་ནས་ཁོང་ཚོའི་མུ་ཏིག་དེའི་སྟེང་དུ་བཤམས། མུ་ཏིག་
དཀྱུས་མ་རྣམས་མཛེས་སྡུག་ལྡན་པའི་མུ་ཏིག་ཅིག་གི་འཁྲིས་སུ་བཤམས་པ་ནི་དེ་
འདྲའི་ཐབས་མཆོག་ཅིག་ག་ལ་ཡིན། མི་རྒྱགས་པ་སྒྱིད་ལུག་གི་ཉམས་དང་ལྡན་པ་
ཞིག་གིས་ཁོ་རང་གི་ལས་ཁུངས་སུ་བསྒུག་ནས་འདུག ཁོའི་གདོང་བར་བྱམས་བརྩེ་
ལྡན་ལ།མིག་ལ་མཛའ་སེམས་འཁྱིལ་འདུགཁོས་ཞོགས་པ་དེར་ཁ་གཏད་ནས་སྒོ་ཕྱེས་
ཤིང་། སྙན་འཇེབས་ལྡན་པའི་གླུ་དབྱངས་ཤིག་ལེན་ཞོར་མིག་གིས་ཕྱི་ལོག་ཏུ་བལྟས་
ནས་བསྡད་འདུག དེ་ནས་ཁོས་མི་ཚོགས་དེ་ཡོང་བཞིན་པ་མཐོང་བ་དང་། ཁེ་ནོས་
ཁོའི་སྒོ་ལམ་གང་བར་བྱས།
མི་རྒྱགས་པ་དེས།ངའི་གྲོགས་པོ་ལགས། ཞོགས་པ་བདེ་ལེགས། ངས་ཁྱོད་ལ་
རོགས་བྱེད་ནུས་པ་ཅི་ཞིག་འདུག་གམ་ཞེས་དྲིས། ཁེ་ནོས་འོད་སྣང་བྲལ་བའི་ལས་
ཁུངས་ཆུང་ཆུང་དེར་བལྟས་ཤིང་། ཉོ་མཁན་དེའི་མིག་ཐ་ཤལ་གྱི་མདངས་ཀྱིས་བཟུང་
འདུག་ཀྱང་། ཁོའི་གདོང་གི་དབང་བོ་བཞན་དག་འཛུམ་ལངས་བྱུང༌།
ཁེ་ནོས། ང་ལ་མུ་ཏིག་ཅིག་ཡོད་ཅེས་བཤད་པ་དང་། འཇོན་ཐོ་མ་སུ་ཁོའི་
འགྲམ་དུ་ལངས་ཤིང་།ཁྱིམ་མཚེས་ཚོས་མཐའ་བསྐོར་དེ་སྒོའི་ཕྱོགས་སུ་ཅེར། བྱིས་པ་
ཆུང་ཆུང་རྣམས་སྒེའུ་ཁུང་ངོས་སུ་འགོས་ནས་ནང་དུ་བལྟས།མི་རྒྱགས་པ་དེས། ཁྱོད་
ལ་མུ་ཏིག་ཡོད་དམ། མཚམས་རེར་མུ་ཏིག་བཅུ་གཉིས་རེ་འཁྱེར་ཡོང་མཁན་ཡང་
འདུག ང་ཚོས་ཁྱོད་ཀྱི་དེ་ལ་བལྟ་དང་།ང་ཚོས་ཁྱོད་ལ་རིན་གོང་ལེགས་པོ་སྤྲོད་ངེས་
ཞེས་བཤད།
ད་ལྟ།ཁེ་ནོས་དལ་མོས་ངང་ཁུག་མ་ཆུང་ཆུང་དེ་སྒོར་བླངས་ནས་གྲལ་མི་དག་
ལ་ངོས་འཇམ་པའི་རས་དུམ་བུ་ཞིག་བླངས་ཏེ། མུ་ཏིག་ཆེན་པོ་དེ་སྒྲོག་ཙེའི་སྟེང་ཡོད་
པའི་རས་ནག་པོ་དུམ་བུ་དེའི་སྟེང་དུ་བཞགདེ་མ་ཐག་ཁོའི་མིག་ཟུང་ཉོ་མཁན་དེའི་
གདོང་ལ་ཤོར་ཞིང་། དེ་ལ་གཡོ་འགུལ་དང་འགྱུར་བ་གང་ཡང་ཕྱིན་མ་སོང་། ཉོ་མཁན་
དེས་མུ་ཏིག་ཆེན་པོ་དེར་ལག་གཡས་པས་རེག་སྟེ་ཡར་བླངས་ནས་མིག་གི་ཉེ་སར་
བླངས་ནས་དེ་ལ་ཞིབ་བལྟ་བྱས།
ཁེ་ནོས་སྒུག་ཡོད་པ་བཞིན་ཁོའི་ཁྱིམ་མཚེས་ཚོས་ཀྱང་སྒུག་ནས་བསྡད། ཁོས་
ལྟ་བཞིན་འདུག ཁོང་ཚོས་ད་རུང་རིན་གོང་གཏན་འཁེལ་བྱས་མ་སོང་ཞེས་
པའི་སྐད་ཆ་དེ་གཅིག་ནས་གཅིག་བརྒྱུད་མི་ཚོགས་ཡོངས་ཀྱིས་ཐོས། ཉོ་མཁན་དེས་མུ་
ཏིག་དེ་ཕྱིར་རས་ནག་པོ་དེའི་སྟེང་དུ་གཡུག་པ་དང་། གདོང་བར་སྐྱོ་མདོག་ཤར་
ཞིང་ཁྲེལ་འཛུམ་ཞིག་ལངས། ཁོས་ངའི་གྲོགས་པོ་ལགས།དགོངས་པ་མ་ཚོམས་རོགས།
ཁེ་ནོས།དེ་ནི་རིན་ཐང་ཆེ་བའི་མུ་ཏིག་ཅིག་ཡིན།
ཉོ་མཁན་དེས་མུ་ཏིག་ཁོའི་ས་ནས་ཕར་དེད་དེ། མུ་ཏིག་འདི་ཆེ་དྲགས་འདུག
འདི་སུ་ཞིག་གིས་ཉོའམ། འདི་ལྟ་བུའི་མུ་ཏིག་ཉོ་མཁན་ཞིག་ག་ལ་ཡོད། དེ་ནི་རྩེད་
ཆས་སྐྱིད་པོ་ཞིག་རེད། ཁྱོད་དགོངས་པ་མ་ཚོམས་རོགས་ཞེས་བཤད། ད་ལྟ་ཁེ་ནོའི་
གདོང་བར་སེམས་སྡུག་གིས་ཁེངས་ཤིང་། ཁོས་སྐད་ཆེན་པོས།འདི་ནི་འཛམ་གླིང་ན་
དཀོན་པའི་མུ་ཏིག་ཅིག་ཡིན། སུ་གཅིག་གིས་ཀྱང་ད་ལྟའི་བར་འདི་འདྲ་བའི་མུ་
ཏིག་མཐོང་མྱོང་མེད་ཅེས་བཤད།
ཉོ་མཁན་དེས། དེ་ཆེ་དྲགས་འདུག དེའི་སྟེང་ཁྱད་ཆོས་ཤིག་ཡོད་པ་ནི་ཆེ་ཆུང་
གཞན་དང་མི་འདྲ་བ་དེ་ཁོ་ན་རེད། ངས་ཁྱོད་ལ་པེ་སོ༼ ཨ་གླིང་ལྷོ་མའི་རྒྱལ་ཁབ་ཁག་
གི་དངུལ་ལོར་ཞིག་གི་གྲངས་ཚད། བསྒྱུར་མཁན་གྱི་མཆན། ༽སྟོང་གཅིག་སྤྲོད་ཆོག་
ཅེས་བཤད།
ཁེ་ནོའི་གདོང་མདོག་ནག་པོར་གྱུར་ཏེ་འཇིགས་ཡེར་བ་ཞིག་ཏུ་གྱུར། ཁོས་
དེ་ནི་སྒོར་ལྔ་ཁྲིའི་རིན་ཐང་ཅན་ཞིག་ཡིན། ཁྱོད་ཀྱིས་དེ་ཤེས་ན་ཡང་ང་ལ་མགོ་སྐོར་
གཏོང་གི་འདུག་ཅེས་བཤད།
དེ་ནས་མི་ཚོགས་ཀྱིས་དེའི་རིན་གོང་ཐོས་པ་དང་ཁོང་ཚོའི་ཁྲོད་ན་འཇིགས་
སྣང་སྐྱེ་བའི་སྐད་ཆ་བཤད་བཞིན་པ་ཉོ་མཁན་དེས་ཐོས་པས། ཉོ་མཁན་དེ་ཡང་ཅུང་
འཇིགས་སྣང་སྐྱེས།
ཉོ་མཁན་དེས་མགྱོགས་པོའི་ངང་གལ་སྲིད་ཁྱོད་ཡིད་མི་ཆེས་ན། ཉོ་མཁན་
གཞན་པ་དག་ལ་སྟོན་དང་། བུ། ཞེས་བཤད།ཁོས་དེ་བཤད་པ་དང་ཁོའི་གཡོག་པོས་
ཕྱིར་སྒོའི་ཕྱོགས་སུ་ལྟ་སྐབས།ཀྱེ། བུ། མར་སོང་ལ་ཉོ་མཁན་གཞན་གསུམ་པོ་འདིར་
བོས་དང༌། ཁོང་ཚོར་རྒྱུ་མཚན་གཞན་བཤད་མི་དགོས། ངས་ཁྱོད་ཚོར་སྟོན་འདོད་
འདུག་ཅེས་ཤོད་རོགས།
ཁེ་ནོའི་ཁྱིམ་མཚེས་དག་གིས་སྐད་དམའ་མོའི་ངང་མུ་ཏིག་དེ་ཆེན་པོ་རེད་
མོད། འོན་ཀྱང་། དེའི་ཁ་དོག་མི་འདྲ་བ་ཞིག་རེད་ལ། མི་དབུལ་བོ་ཞིག་ལ་མཚོན་ན་
པེ་སོ་སྟོང་གཅིག་ནི་སྒོར་མོ་ཧ་ཅང་མང་པོ་རེད། ཁེ་ནོ་ལ་ད་བར་དུ་ཅི་ཡང་ཡོད་
པ་མ་རེད་ཟེར། ཁེ་ནོ་ཧ་ཅང་མི་བདེ་བར་གྱུར་པ་དང་། ཁོས་རང་ཉིད་ཀྱི་མཐའ་
འཁོར་དུ་གདོན་འདྲེས་བསྐོར་འདུག་ལ། རང་ཉིད་རང་གིས་སྲུང་སྐྱོབ་བྱེད་མི་ནུས་པར་
བསམ། ཁོའི་རྣ་ལམ་དུ་གདོན་འདྲེའི་རོལ་དབྱངས་གྲགས་ཤིང་། རས་ནག་པོ་དེའི་
སྟེང་དུ་མུ་ཏིག་འོད་ལམ་མེར་འདུག་པས་ཉོ་མཁན་དེས་མིག་མུ་ཏིག་སྟེང་ནས་ལེན་
ཐུབ་ཀྱི་མི་འདུག
མི་ཚོགས་ཀྱིས་མུ་ཏིག་ཉོ་མཁན་གསུམ་པོར་ལམ་ཕྱེས་པ་དང་། མི་ཚོགས་
ཀྱིས་སྐད་ཆ་ཅི་ཞིག་གོ་བར་སྐྲག་ནས་ཁུ་སིམ་མེར་བསྡད། ཁེ་ནོ་ཡང་ཐག་ཉེ་སར་
བཅར་ནས་ཁུ་སིམ་མེར་བལྟས། ཁོས་རང་གི་རྒྱབ་ངོས་སུ་ཅི་ཞིག་ཡོད་པའི་སྣང་བས་
སྐུལ་ཏེ་ཕྱིར་འཇོ་ནཱའི་མིག་ཟུང་ལ་བལྟས། ཁོས་ཐག་རིང་ལ་བལྟས་པ་དང་ཚོར་ཤུགས་
ཇེ་དྲག་ཏུ་གྱུར།
ཉོ་མཁན་དག་གིས་མུ་ཏིག་ལ་མ་བལྟས་པ་དང་། ཅོག་ཙེའི་རྒྱབ་ལོག་ཏུ་ཡོད་
པའི་མི་དེས། ངས་མུ་ཏིག་དེར་གོང་གཏན་འབེབས་བྱས་ཡོད། འདིར་ཡོད་པའི་མུ་
ཏིག་གི་བདག་པོ་དེ་ངས་སྤྲད་པའི་རིན་དེས་ཡིད་ཚིམས་མ་སོང་། འདི་ལ་གཟབ་ནན་
གྱིས་གཟིགས་རོགས།འདི་ལ་རང་གི་བསམ་ཚུལ་གྱི་རིན་གོང་ཤོད་རོགས་ཞེས་བཤད་
པ་དང་ཁེ་ནོའི་ཕྱོགས་སུ་འཁོར་ཏེ། སེམས་ལ་འཛིན་དགོས་པ་ཞིག་ལ་ཁོང་ཚོར་ངས་
ཐག་བཅད་པའི་རིན་གོང་བཤད་མེད་ཟེར།
ཉོ་མཁན་དང་པོ་དེ་ཤ་སྐམ་ལ་རིད་པ་ཞིག་རེད་ལ། བལྟས་ཚོད་ཀྱིས་ད་ལྟ་
གཞི་ནས་མུ་ཏིག་ལ་ལྟ་བཞིན་པའི་ཚོར་བ་སྟེར། ཁོས་ཡར་བླངས་ནས་བལྟས་རྗེས་ཕྱིར་
རས་ལེབ་མོ་དེའི་སྟེང་དུ་གཡུག
ཁོས་བཤད་རྒྱུར། ང་ལ་རིན་གོང་བཤད་རྒྱུ་མི་འདུག ང་ལ་འདི་མི་དགོས།
འདི་ནི་མུ་ཏིག་ཅིག་མ་རེད། འདི་ནི་མདོག་མི་སྡུག་པའི་དངོས་པོ་ཞིག་རེད་ཟེར།
དེ་ནས་གཟུགས་ཆུང་ལ་ངག་འཇམ་པ། ངོ་ཚ་སྐྱེན་པའི་ཉོ་མཁན་གཉིས་པ་
དེས་ལག་ཏུ་བླངས་ཏེ་ཉེ་སར་བཅར་ནས་བལྟས་རྗེས་གད་མོ་ལྷོད་ལྷོད་ཅིག་བགད།
ཁོས་བཤད་རྒྱུར། འདི་ནི་འཇམ་པོ་ཞིག་རེད། འདིའི་མདོག་ཟླ་ཤས་ནང་
ཡལ་འགྲོ་ལ་དེ་ནས་ཤི་འགྲོ།
ཉོ་མཁན་གསུམ་པ་དེས་མུ་ཏིག་ཡར་བླངས་ནས་འཛད་སྤྱོད་པ་ཁ་ཤས་དངོས་
པོ་འདི་འདྲའི་རིགས་ལ་དགའ་བ་ཡིན། ངས་འདི་ལ་པེ་སོ་ལྔ་བརྒྱས་ཉོ་ཆོག གཅིག་
བྱས་ན་ངས་ཅིག་ལ་པེ་སོ་དྲུག་བརྒྱ་བྱས་ཏེ་བཙོང་ཐུབ་ཅེས་བཤད།
ཁེ་ནོ་མགྱོགས་པོར་ཡོང་ནས་ཁོའི་ལག་གི་མུ་ཏིག་ཕྱིར་བླངས་ཏེ་ཕྱིར་རས་
ལེབ་མོ་དེའི་ནང་བཏུམས།
ཅོག་ཙེའི་རྒྱབ་ཏུ་ཡོད་པའི་མི་དེས་བཤད་རྒྱུར། ང་ནི་ཚད་ལས་བརྒལ་སོང་
བ་ཤེས་ཀྱང་། ངས་ད་ལྟ་ཡིན་ཡང་སྒོར་སྟོང་གཅིག་སྟེར།ཁེ་ནོས་མུ་ཏིག་ཨམ་ཕྲག་ཏུ་
བཞག་པ་མཐོང་བས། ཁྱོད་ཀྱིས་ཅི་ཞིག་བྱེད་བཞིན་ཡོད་དམ་ཟེར།
ཁེ་ནོ་ཁོང་ཁྲོ་ཆེན་པོ་ལངས་ཏེ་ཁྱོད་རང་མི་དྲང་པོ་ཞིག་མ་རེད། ངའི་མུ་ཏིག་
འདི་ནས་བཙོང་རྒྱུ་མིན། ཕལ་ཆེར་གྲོང་ཁྱེར་ལ་མ་སླེབས་བར་དུ་བཙོང་རྒྱུ་མིན་
ཞེས་བཤད།
ད་ལྟ་ཉོ་མཁན་དག་གིས་འཁྲབ་སྟོན་ཁག་པོ་ཞིག་བྱས་པ་ནས་ཅོག་ཙེའི་སྟེང་
ཡོད་པའི་མི་དེས་ངས་སྟོང་གཅིག་དང་ལྔ་བརྒྱ་སྟེར་ཞེས་བཤད།
ཁེ་ནོས་བཙན་གྱིས་མི་ཚོགས་ཀྱི་དཀྱིལ་གཤགས་ནས་མགྱོགས་པོར་སོང་བ་
དང་འགྲོ་ཞོར་དུ་མི་ཚོགས་ཀྱིས་ལབ་གླེང་བྱེད་བཞིན་པ་ཐོས། འཇོ་ནས་མགྱོགས་པོར་
ཁེ་ནོའི་རྗེས་དེད་ནས་ཕྱིན།

དྲུག་པ། ཐེངས་གཉིས་པའི་རྐུན་མ།

དགོང་དྲོ་སླེབས་པ་དང་ཁྱིམ་མཚེས་ཚོས་མ་རྨོས་ལོ་ཏོག་གི་བག་ལེབ་བཟའ་
བཞིན་ཞོགས་པའི་དོན་རྐྱེན་གནས་ཚུལ་ཁག་གླེང་མོལ་བྱས། ཁོང་ཚོས་དེ་ལྟའི་མུ་
ཏིག་ཅིག་རྩ་བ་ནས་མཐོང་མྱོང་མེད་ལ། དོན་དངོས་སུ་ཁོང་ཚོ་ལས་ཉོ་མཁན་དག་
གིས་མུ་ཏིག་གི་སྐོར་ཤེས་ངེས་ཡིན། ཉོ་མཁན་དེ་ཚོས་མུ་ཏིག་གི་སྐོར་ལ་གྲོས་བསྡུར་
བྱས་མ་སོང་ཟེར།ཉོ་མཁན་རེ་རེས་མུ་ཏིག་དེ་ལ་རིན་ཐང་གང་ཡང་མི་འདུག་ཟེར་
མོད། ཁོང་ཚོས་སྔ་མོ་ནས་གྲོས་བསྡུར་བྱས་ཡོད་ཀྱང་སྲིད།
གལ་སྲིད་དེ་བདེན་པ་ཡིན་ཚེ། ཁོང་ཚོས་ནམ་རྒྱུན་ང་ཚོའི་ལག་ནས་བཙན་
འཕྲོག་བྱེད་ཀྱིན་གདའ།
གཅིག་བྱས་ན་ཁེ་ནོས་པེ་སོ་ཆིག་སྟོང་ལྔ་བརྒྱ་མ་བླངས་པ་ནི་ནོར་འཁྲུལ་རེད།
དེ་ནི་སྒོར་མོ་ཕོན་ཆེན་རེད། འགའ་ཤས་ཀྱིས་ཁོས་ད་བར་དུ་སྒོར་མོ་དེ་ལས་མང་བ་
ཞིག་མཐོང་ཡོད་ཚོད་མི་འདུག་ཟེར། ཕལ་ཆེར་ཁེ་ནོས་ལྐུག་རྟགས་བསྟན་པ་རེད།
མ་འོངས་པར་ཁོ་དངོས་གནས་གྲོང་ཁྱེར་དུ་སོང་ནས་ཉོ་མཁན་འཚོལ་རྒྱུ་ཡིན་ནམ།
ད་ལྟ་ཆེས་འཇིགས་ཡེར་བ་ཞིག་ནི་དེང་སྐབས་ཉོ་མཁན་དག་ཁེ་ནོའི་སྟེང་
རླུང་ལངས་ཡོད་པར་བརྟེན།དེ་ཚོས་ཁོའི་མུ་ཏིག་རྩ་བ་ནས་ཉོ་མི་སྲིད།ཕལ་ཆེར་ཁེ་
ནོས་རང་སྲོག་རང་གིས་བཅད་འདུག
གཞན་དག་གིས་བཤད་རྒྱུར།ཁེ་ནོ་ནི་མི་བློ་སྤོབས་ཅན་ཞིག་རེད། ཁོ་འགྲིག་
འདུག ཁོང་གི་བློ་སྤོབས་ཆེ་བའི་ཚིག་དེ་དག་གིས་ང་ཚོ་ཡོངས་ལ་ཕན་ངེས་ཞེས་མི་
དེ་དག་ཁེ་ནོར་ཡིད་སྨོན་སྐྱེས་འདུག
ཁེ་ནོས་ཁོའི་ཁང་བའི་ནང་དུ་བསམ་བློ་གཏོང་བཞིན་ཡོད། ཁོའི་མུ་ཏིག་དེ་
ཐབ་ཁུང་འཁྲིས་ཀྱི་རྡོ་ཞིག་གི་འོག་སྦས་ཡོད་ལ། ཁེ་ནོས་དེ་བརྐུ་བར་སྐྲག་སྟེ་ནང་
ནས་ཐག་རིང་ལ་འགྲོ་མ་ཕོད། ཁོ་ངོ་མི་ཤེས་པའི་མི་དང་སོང་མ་མྱོང་བའི་སར་འགྲོ་
རྒྱུར་ཞེད་སྣང་སྐྱེས་ནས་ཡོད་ལ། ཆུ་བོ་དང་རི་བོ་རྣམས་བརྒྱུད་པའི་ལེ་དབར་ཆིག་
སྟོང་གི་ཆུའི་ཁར་ཆགས་ཡོད་པའི་གྲོང་ཁྱེར་ལ་འགྲོ་རྒྱུ་ཡང་ཞེད་ནས་ལུས་ཡོད།
ཁོང་ནི་ཁྱད་མཚར་ལ་འཇིགས་ཡེར་བའི་ལེ་དབར་རེ་རེ་ལ་སྐྲག་ནས་ལུས་ཡོད་མོད།
འོན་ཀྱང་།ཁེ་ནོའི་འདས་ཟིན་པའི་འཚོ་བ་རྫོགས་ཟིན་ལ། ཁོང་ངེས་པར་དུ་གནས་
གསར་བ་ཞིག་ལ་འཛེགས་དགོས། ཁོའི་མ་འོངས་པའི་དམིགས་ཡུལ་ནི་དངོས་གནས་
རེད།ཁོས་བཤད་རྒྱུར། ང་འགྲོ་རྒྱུ་ཡིན། དེས་དོན་དག་དངོས་གནས་དེ་འབྱུང་དུ་
འཇུག་ནུས་ཤིང་། སྐྱེས་པ་ཞིག་གིས་ཐག་བཅད་པའི་སྐབས་དེར་ཁོང་སྔ་ས་ནས་དོན་
དག་དེའི་ཕྱེད་ཀར་སླེབས་ཡོད།
འཇོ་ནས་ཁོས་མུ་ཏིག་དེ་ས་འོག་ཏུ་སྦས་པའི་རིང་བལྟས་བསྡད་པ་དང་།
མོས་ཁེ་ཡོ་ཊེ་ཊོར་ཟ་མ་སྤྲོད་པའི་རིང་དེར་བལྟས། དེ་ནས་འཇོ་ནཱས་དགོང་ཟས་ལ་
མ་རྨོས་ལོ་ཏོག་གི་བག་ལེབ་བསྲེག
འཇོན་ཐོ་མ་སི་ཡོང་ནས་ཁེ་ནོའི་འཁྲིས་སུ་བསྡད་དེ་ཡུན་རིང་ལ་ཁུ་སིམ་
མེར་ལུས། མཐའ་མཇུག་དེར་ཁེ་ནོས།ངས་ཅི་ཞིག་བྱེད་དགོས་སམ།ཁོང་ཚོ་གཡོ་རྒྱུ་
ཅན་ཏག་ཏག་རེད།
འཇོན་ཐོ་མ་སིས་དེ་ལ་མོས་མཐུན་བྱས་པ་དང་། ཁོང་ནི་སྤུན་ཆེ་བ་ཡིན་
པས་ཁེ་ནོས་ཁོའི་རོགས་རམ་བྱེད་རྒྱུར་རེ་ལྟོས་བྱས་ཡོད་སྟབས། ཁོས་ད་ནི་ཅི་ཡིན་
ཤེས་དཀའ་བ་འདུགང་ཚོས་མི་མང་པོ་ཞིག་ང་ཚོའི་ཐད་ལ་མི་དྲང་བ་འདི་རྟོགས་
དགོས། ང་ཚོས་སྐྱེས་པ་ནས་འཆི་བའི་བར་གང་ཅིར་ཧ་ཅང་མཉམ་འཇོག་བྱེད་
དགོས་མོད། ཁྱོད་ཀྱི་མུ་ཏིག་ཉོ་མཁན་དག་ལ་དགག་ཚིག་སྐྱོན་པ་ལས་ཀྱང་མང་པོ་
ཞིག་བསྒྲུབས་ཡོད། ཁྱོད་ཀྱིས་ང་ཚོས་འཚོ་བ་ཇི་ལྟར་རོལ་དགོས་མིན་ཡང་བཤད་
མ་མྱོང་བས། ང་ཁྱོད་ལ་སྐྲག་གིན་འདུག
ཁེ་ནོས། ང་ཅིས་ཀྱང་སྐྲག་དགོས་པ་གང་ཡིན་ནམ། དེ་ནི་མ་འོངས་པར་ང་
ལྟོགས་རྒྱུ་ཡིན་མིན་དེ་ཡིན་ནམ། འཇོན་ཐོ་མ་སིས། ང་ཚོ་ཅིས་ཀྱང་སྐྲག་དགོས་པ་དེ་
རེད་མོད། ཕལ་ཆེར་ཁྱོད་རང་ནོར་མི་འདུག གཅིག་བྱས་ན་ཁྱོད་ཀྱི་མུ་ཏིག་དེ་སྒོར་
མོ་མང་པོ་ཁུག་པའི་རིན་ཐང་ཅན་ཞིག་ཡིན་རྒྱུ་རེད། ཁྱོད་ཀྱིས་བསམ་ན་ཁྱོད་རང་
རྒྱན་རྩེད་དེ་ལས་རྒྱལ་ངེས་སམ་ཞེས་དྲིས་པར།
ཁེ་ནོས།ཁྱོད་ཀྱི་སྐད་ཆ་དེའི་ནང་དོན་ཅི་ཡིན་ནམ། ཞེས་དྲིས་པར།
འཇོན་ཐོ་མ་སིས།ངས་མི་ཤེས་ཀྱང་། ང་ཁྱོད་ལ་སྐྲག་གི་འདུགཁྱོད་ཀྱིས་ཡུལ་
གསར་པ་ཞིག་ལ་གོམ་པ་སྤོ་ཡི་འདུག་མོད། ལམ་ཤེས་ཀྱི་མི་འདུག་ཅེས་བཤད།
ཁེ་ནོས། ང་འགྲོ་ཡི་ཡིན། ང་མགྱོགས་པོར་འགྲོ་ཡི་ཡིན་བཤད།
འཇོན་ཐོ་མ་སིས། དེ་རེད། ཅེས་མོས་མཐུན་བྱས། ཁྱོད་ཀྱིས་ངེས་པར་དུ་དེ་
སྒྲུབ་དགོས་ཀྱང་། འདིར་ཁྱོད་རང་ལ་གྲོགས་པོ་ཚོ་ཡོད་ལ་ང་ཡང་ཡོད། གྲོང་ཁྱེར་
དུ་སུ་གཅིག་ཀྱང་མེད། གྲོང་ཁྱེར་ནས་དེ་ལས་ལྡོག་པའི་འབྲས་བུ་ཞིག་བྱུང་ཚེ་ངས་
མི་ཤེས་ཞེས་བཤད།
ཁེ་ནོས་སྐད་ཆེན་པོས། ངས་ཅི་ཞིག་བྱེད་དགོས་སམ། ངའི་བུར་ངེས་པར་དུ་
ང་ལས་ལྷག་པའི་འཚོ་བ་བཟང་བོ་ཞིག་རོལ་ཏུ་འཇུག་དགོས། ཁོང་ཚོས་རེ་བ་དེ་
མངོན་འགྱུར་འབྱུང་དུ་འཇུག་མ་འདོད་པ་དེ་རེད། ངའི་གྲོགས་པོ་ཚོས་ང་ལ་སྲུང་
སྐྱོབ་བྱེད་ངེས་ཞེས་བཤད།
འཇོན་ཐོ་མ་སིས། གལ་སྲིད་ཁོང་ཚོ་ཉེན་ཁ་གཅིག་གི་ཁྲོད་ཀྱང་མེད་ཚེ། ཞེས་
ཡར་ལངས་ཞོར་དུ་དཀོན་མཆོག་ལ་སྐྱབས་བཅོལ་ལ་སོང་ཞེས་བཤད།
བསམ་ཡུལ་ལས་འདས་པའི་ཚིག་དེ་དག་གིས་ཁོའི་སེམས་པ་འཁྱགས་སོབ་སེར་
བཏང་བས་ཁེ་ནོས་མིག་གིས་ཁོང་ལ་བལྟ་ཙམ་ཡང་མ་བྱས་པར་དཀོན་མཆོག་ལ་སྐྱབས་
བཅོལ་དེ་འགྲོ་ཟེར།
འཇོན་ཐོ་མ་སི་སོང་ནས་ཡུན་རིང་ཞིག་འགོར་རྗེས། ཁེ་ནོས་བསམ་བློ་གཏོང་
བཞིན་འདུག ཁོ་ཐང་ཆད་ཅིང་རེ་བ་ཅི་ཡང་མེད་པའི་ཚོར་སྣང་བྱུང་། ལམ་ཁ་གང་
ལ་ཞུགས་ཀྱང་ཁོང་ལ་རྒོལ་བ་ལྟར་འགག་ནས་འདུག ཁོའི་བསམ་པར་དགྲ་བོའི་
རོལ་དབྱངས་ནག་པོ་དེ་གྲགས་ཀྱིན་ཡོད།
འཇོ་ནས་སེམས་ཁྲལ་གྱི་ཀློང་ནས་ཁོང་ལ་བལྟས་པ་དང་། མོས་ཁོའི་རྒྱུ་མཚན་
ཤེས་པས། ཁོར་རོགས་རམ་བྱེད་ཐབས་ལེགས་ཤོས་ནི་ཁོ་རང་ཁུ་སིམ་མེར་བཞག་ན་
དེ་རེད་སྙམ་སྟེ། མོས་ནང་མིའི་རོལ་དབྱངས་དེ་ཧ་ཅང་འཇམ་པོས་བླངས། ཁེ་ཡོ་ཊེ་
ཊོ་མོའི་པང་དུ་བཟུང་ཡོད་པས་ཁོང་ལ་གླུ་དབྱངས་བླངས་པ་དང་།མོའི་གདོན་འདྲེ་
ཚར་གཅོད་དགོས་པའི་གླུ་དབྱངས་བླངས། མོ་རང་གི་སྐད་གདངས་དེ་སྤོབས་པས་
ཁེངས་འདུག
ཁེ་ནོར་གྲགས་འགུལ་ཅི་ཡང་མེད་ཁར་ཁོའི་དགོང་ཟས་སྐོར་ཡང་དྲིས་མ་བྱུང་།
གང་སར་མུན་པས་གཡོག་འདུག་པ་ཟད། འདྲེ་གདོན་གྱི་བྱ་བ་དག་གིས་ཁོང་ལ་སྒུག་
འདུག་པ་ལྟ་བུའི་ཚོར་སྣང་གིས་གཅུན། དེ་དག་གིས་ཁོང་མཚན་མོར་སྒོར་སོང་ན་
བསམ་གྱིན་ཡོད་ལ། དེ་དག་གིས་ཁོང་འབོད་ཀྱིན་ཡོད།ཁོའི་ལག་པ་གཡས་པ་ཁོའི་
སྟོད་ལྭའི་ཨམ་ཕྲག་ནང་བཅུག་ནས་གྲི་ཡོད་པ་ཤེས་པ་དང༌། ཁོའི་མིག་གཉིས་ཆེར་
གདངས་ནས་ཡར་ལངས་ཏེ་སྒོའི་ཕྱོགས་སུ་བསྐྱོད།
འཇོ་ནཱས་འཇིགས་སྐྲག་དང་བཅས་ཁ་གདངས་ཤིང་ལག་པ་ཡར་བཀྱག་ཏེ་
ཁོ་བཀག་ཅིང་། ཁེ་ནོས་སྒོ་ཁའི་མུན་པའི་ཁྲོད་བལྟས་ཏེ་གོམ་པ་རེ་རེ་བཞིན་སྤོས་ཏེ་
ཕྱིར་སོང་།འཇོ་ནཱས་གློ་བུར་དུ་འཛིང་རེས་བྱེད་པའི་སྒྲ་ཐོས་པ་དང༌། མོས་ཁེ་ཡོ་ཊེ་
ཊོ་ཐང་ལ་བཞག་རྗེས་ཐབ་ཁུང་ནས་རྡོ་ཞིག་བླངས་ཏེ་སྒོར་རྒྱུགས་ཀྱང་། འཛིངས་
རེས་བྱས་ཚར་འདུག་ལ། ཁེ་ནོ་ཐང་ལ་འགྱེལ་ནས་འདུག་པས་མོས་ཡར་ལངས་སུ་
འཇུག་ཐབས་བྱས། ཁོའི་ཐག་ཉེར་སུ་ཡང་མཐོང་རྒྱུ་མི་འདུག་མོད། གདོན་འདྲེ་ནི་
གང་ས་གང་དུ་ཡོད་འདུག
འཇོ་ནཱས་ལག་གི་རྡོ་མར་གཡུག་ཏེ། མོའི་ལག་པ་གཉིས་ཀས་ཁེ་ནོ་བཟུང་
ནས་ཁོ་རང་ཡར་ལངས་སུ་བཅུག་ཏེ་ཁང་བའི་ནང་དུ་སོང་། ཁོའི་མགོར་ཁྲག་བཞུར་
གྱིན་འདུག་ལ་གདོང་པར་གྲི་ཤུར་ཆེན་པོ་ཞིག་འཐེན་ཁར། ཁོའི་སྟོད་ལྭ་ཡང་གཤགས་
འདུག དེ་ཙམ་མ་ཟད་གོན་པའི་ཕྱེད་ཀ་ཡང་བཅད་ནས་བཞག་འདུགའཇོ་ནཱས་ཁོ་
མར་འདུག་བཅུག་ཏེ་མོའི་གོན་པས་ཁོའི་གདོང་གི་ཁྲག་མེད་པ་བཟོས།མོས་ཆུ་འཁྱེར་
ཡོང་ནས་ཁོ་ལ་འཐུང་བཅུག་ཅིང་། ཁོས་མགོ་བོ་སྤྲུགས་སྤྲུགས་བྱས་ཏེ་དྲན་པ་སོས་
བཅུག
འཇོ་ནཱས།སུ་རེད་ཅེས་དྲིས་པར། ཁོས་ངས་ཤེས་མ་སོང། མཐོང་མ་སོང་ཟེར།
འཇོ་ནས་ཁོག་མ་ཞིག་གི་ནང་ཆུ་ཁྱེར་ཡོང་ནས་ཁོའི་གདོང་གི་རྨ་ཁ་བཀྲུས་
པར་མིག་ཀོང་ནག་ཁུངས་སེར་འདུག ཁེ་ནོ། ངའི་ཁྱོ་ག ཞེས་མོས་སྐད་བརྒྱབ་པས་
ཁོས་མིག་ཟུང་མོའི་ཕྱོགས་ལ་ཅེར། ཁེ་ནོ་ཁྱོས་གོ་ཡི་འདུག་གམ་ཞེས་དྲིས་པར།
ཁོས་གསལ་ལ་མི་གསལ་བའི་ངང་གོ་ཡི་འདུག་ཟེར། ཁེ་ནོ། མུ་ཏིག་འདི་གདོན་འདྲེ་
རེད། ང་ཚོ་མེད་པར་མ་བཟོས་གོང་འདི་མེད་པར་བཟོ། ང་ཚོས་འདི་རྡོ་གཉིས་ཀྱི་
བར་བཞག་ནས་གཅོག་ཡ། ང་ཚོས་འདི་ཕྱིར་རྒྱ་མཚོའི་ནང་གི་གང་
ནས་བླངས་ས་དེར་གཡུག་འཇོགཁེ་ནོ། འདི་གདོན་འདྲེ་རེད། འདི་གདོན་འདྲེ་རེད།
མོས་དེ་ལྟར་བཤད་པར་ཁེ་ནོས་སླར་ཡང་མཐོང་ཐུབ་པར་གྱུར།
ཁོས། མིན། ངས་མ་འོངས་པར་དངོས་པོ་འདིར་འཐབ་རྩོད་བྱེད་དགོས། ང་
རྒྱལ་ངེས་ཡིན།མི་སུ་གཅིག་གིས་ཀྱང་ང་ཚོའི་བསོད་ནམས་འདི་འཁྱེར་མི་ཆོགཁོའི་
མིག་ལ་མཉེན་ཤ་ལྡན་པར་གྱུར་པ་དང་། དེ་ནས་ཁོས་ལག་པ་གཉིས་འཇོ་ནཱའི་དཔུང་
བར་འཁྱུད་དེ།ང་ལ་ཡིད་ཆེས་གྱིས་དང་། ང་ནི་སྟག་ཤ་ར་ཞིག་ཡིན་པས་སང་ཞོགས་
ང་ཚོས་ཀོ་གྲུ་གཏོང་ལ་རྒྱ་མཚོ་དང་རི་བོ་བརྒལ་ནས་གྲོང་ཁྱེར་དུ་འགྲོ འུ་གཉིས་
ཀྱིས་མ་འོངས་པར་ཉོ་བདག་དྲང་མོ་ཞིག་རྙེད་ངེས།མོས། ཁེ་ནོ། སྟག་ཤ་ར་ལ་ཡང་
འཆི་རྒྱུ་ཡོད་པས་ང་ཚོས་མུ་ཏིག་འདི་ཕྱིར་རྒྱ་མཚོའི་ནང་གཡུག་འཇོགང་ཞེད་སྣང་
སྐྱེ་ཡི་འདུག་ཅེས་བཤད་པར།
ཁེ་ནོ་ཁོང་ཁྲོ་དང་བཅས་ཁ་ཚུམས། ང་ནི་སྟག་ཤ་ར་ཞིག་ཡིན། ཁ་ཚུམས།
ཞེས་བཤད་པས་མོ་རང་ཁུ་སིམ་མེར་གྱུར། ང་ཚོ་ཅུང་ཙམ་གཉིད་དང་།སྐྱ་རེངས་དང་
པོ་ཤར་བ་དང་ང་ཚོ་ལམ་ལ་ཆས་ཆོགཁྱོད་ང་མཉམ་དུ་འགྲོ་རྒྱུར་སྐྲག་གི་འདུག་གམ།
མི་སྐྲག ངའི་ཁྱོ་ག་
ཁོའི་མིག་ལ་མཉེན་ཤ་ལྡན་ལ་མོར་འཛུམ་མདངས་ཤིག་བསྟན་ཏེ་ཁོའི་ལག་
པས་མོའི་གདོང་ལ་རེག་ནས། ང་ཚོ་ཅུང་ཙམ་ཞིག་ལ་ཉལ་ཟེར།

བདུན་པ། མེ་ལྕེ།

ཁེ་ནོས་མུན་པའི་ཁྲོད་ནས་མིག་གཉིས་ཕྱེས་ཤིང་། ཁོའི་བསམ་པར་ཉེ་སར་
གཡོ་འགུལ་ཞིག་བྱེད་བཞིན་པ་ཚོར་ན་ཡང་། ཁོ་མ་འགུལ། ཁོའི་མིག་ཟུང་ཁོ་ནས་མུན་
པའི་ཁྲོད་དུ་འཚོལ་ཞིབ་བྱས་པ་དང་། སྐྱ་མདོག་གི་ཟླ་བའི་འོད་སྣང་གི་ཁྲོད་ནས་འཇོ་
ནཱ་ཁུ་སིམ་སིམ་ངང་ཐབ་ཁུང་གི་སར་འགྲོ་བཞིན་པ་མཐོང་། ཁོས་འཇོ་ནས་ཐབ་
ཁུང་གི་རྡོ་སྒུལ་བས་འོད་སྣང་ཆེས་ཆེར་འཕྲོས་པ་ཚོར། དེ་ནས་གྲིབ་མ་ལྟ་བུ་ཞིག་
མར་སྒོའི་ཕྱོགས་སུ་ཐད་ཀར་བུད་སོང་། མོ་རང་ཁེ་ཡོ་ཊེ་ཊོའི་ཉལ་སྒམ་དཔྱངས་
ཡོད་ས་དེར་བསྡད། དེ་ནས་མོ་རང་མུན་པའི་ཁྲོད་དུ་ནག་ཡོར་སེ་འདུག་ལ་མོ་
སྒོའི་ཕྱོགས་སུ་སོང་སྟེ་ཕྱིར་བུད་སོང་། ཁེ་ནོ་ཁོང་ཁྲོ་ལངས་ཏེ་མོའི་རྗེས་དེད་ནས་
སོང་། ཁོས་མོ་ཐད་ཀར་མཚོ་འགྲམ་དུ་མགྱོགས་པོར་འགྲོ་བཞིན་པའི་རྡོག་སྒྲ་ཐོས་
ཐུབ་ཀྱི་འདུག་པས། ཁུ་སིམ་སིམ་ངང་མོའི་རྗེས་དེད་ནས་སོང་པ་དང་། མོ་རང་
དལ་མོའི་ངང་ཆུ་འགྲམ་གྱི་རྡོ་ཕ་བོང་ཚོའི་གསེང་ནས་ཇེ་དལ་དུ་བཏང་ནས་འགྲོ་
བཞིན་པའི་སྐབས་དེར།མོས་ཁེ་ནོ་ཡོང་བཞིན་པ་ཐོས་པ་དང་མགྱོགས་པོར་རྒྱུགས།
མོས་མུ་ཏིག་གཡུག་རྩིས་ཀྱིས་ལག་པ་ཡར་བཀྱག་པ་ན། ཁེ་ནོ་འཇོ་ནཱའི་སྟེང་དུ་
མཆོངས་ནས་མོའི་ལག་པ་བཟུང་སྟེ་མོའི་ལག་ནས་མུ་ཏིག་ཕྱིར་བླངས། ཁོས་མོ་ལ་
འགྲམ་ལྕགས་ཤིག་གཞུས་པ་ན་མོ་རང་རྡོ་གསེང་དུ་འགྱེལ། ལུས་ཀྱི་གཞོགས་སུ་རྡོག་
པས་གཞུས། ཁེ་ནོས་ཁོང་ཁྲོ་དང་བཅས་མར་མོ་རང་གི་སྟེང་ལ་བལྟས་པ་དང་།འཇོ་
ནཱ་ཕྱིར་ཁོ་ལ་ཅེར། མོ་རང་ལ་ཞེད་སྣང་མ་སྐྱེས། མོས་ཁོ་རང་དམར་གསོད་བྱེད་
མཁན་ཡོད་པ་ཤེས་ཡོད་པས་རྡུང་བ་དེར་སྐྱོན་དུ་མ་མཐོང། དེ་ནས་ཁོའི་ཁ་ཕྱིར་
འཁོར་ནས་མཚོ་འགྲམ་གྱི་ལྕུགས་ཕྲན་རྣམས་བརྒྱུད་ནས་སོང་། ཁོའི་སེམས་པ་ད་
རུང་བདེ་ལ་འབབ་ག་ལ་ཐུབ།
ཁོས་སྒྲ་ཞིག་ཐོས་པ་དང་གྲི་ཕྱིར་བཏོན་ནས་མི་ཞིག་ལ་བསྣུན། ཁོའི་གྲི་མི་དེའི་ཁོག་
ཏུ་སོང་བ་ཚོར་ཞིང་། དེ་ནས་ཁོ་ཐང་ལ་འགྱེལ།འདོད་རྔམ་ཆེ་བའི་ལག་པ་ཞིག་གིས་
ཁོའི་ལྭ་བའི་ཕྱི་ནང་བསྔོགས། མུ་ཏིག་དེ་ཁོའི་ལག་ནས་ལྷུང་སྟེ་ལམ་འགྲམ་གྱི་རྡོ་
ཞིག་གི་རྒྱབ་ཏུ་ལུས་དེ་ཉིད་མོག་མོག་གི་ཟླ་འོད་ཁྲོད་ན་འོད་ལམ་མེར་འདུག
འཇོ་ནཱ་རྡོ་གསེང་ནས་ཡར་ལངས་པ་དང་། མོའི་གདོང་པར་ཟུག་གཟེར་
རྒྱག་གིན་ཡོད་ལ། གཞོགས་གཅིག་ལ་རྨས་སྐྱོན་ཕོག་འདུག མོ་རང་ཁེ་ནོའི་སྟེང་
ལ་ཁོང་ཁྲོ་མ་ལངས་པར། ཁོས་བཤད་པའི་ང་ནི་སྟག་ཤ་ར་ཞིག་ཡིན་ཞེས་པ་དེའི་
དོན་ནི་འཇོ་ནཱ་ཐུབ་པ་དེའི་ཐད་བཤད་པར་སྣང་། དེའི་ནང་དོན་ནི་ཕྱོགས་གཅིག་
ནས་སྨྱོན་པ་རེད་ལ་ཕྱོགས་གཅིག་ནས་བཟང་བོ་འདུག དེའི་དོན་ནི་ཁེ་ནོས་རི་བོ་
ཞིག་ཡིན་ཡང་འཛིང་རེས་བྱེད་ཐུབ་པའི་མི་བརྟན་པོ་ཞིག་རེད། འཇོ་ནཱ་སྟེ་བུད་མེད་
ཅིག་ལ་མཚོན་ན། སྐྱེས་པ་ཚོ་རི་བོ་ལྟར་མིན་ལ་ཁོང་ཚོར་ཡང་སྐྱོན་བྱུང་རྒྱུ་ཡོད་པ་
ཤེས་ཡོད་མོད།འོན་ཀྱང་། དེ་ནི་ཕྱེད་སྨྱོན་པའི་ལས་དང་ཕྱེད་བཟང་བོ་འདུག་པས་
ཁོ་རང་སྐྱེས་པ་ཕོར་གྱུར་པ་རེད།འཇོ་ནཱར་སྐྱེས་པ་ཞིག་མཁོ་ལ། མོ་རང་ལ་ཁྱོ་ཀ་ཞིག་
མེད་པར་འཚོ་ག་ལ་ནུས། མཚམས་ལན་རེར་བུད་མེད་ལ་རྐྱེན་བྱས་ཏེ་སྐྱེས་པ་དག་
གི་སྒྲུབ་བྱ་ཉུང་འཕྲི་བྱས་ཏེ་ཁོང་ཚོ་ཡོངས་སུ་སྐྱོབ་ནུས། མོ་རང་གི་རྐང་བར་ཟུག་
གཟེར་དང་བཅས་ཏེ་ཡར་འཛེགས་པ་དང་མོས་གདོང་པ་བ་ཚྭ་ཅན་གྱི་ཆུས་བཀྲུས་
རྗེས་མཚོ་འགྲམ་བརྒྱུད་ཁེ་ནོའི་རྗེས་སུ་བསྙེགས།
འཇོ་ནཱས་གྲལ་འགྲིགས་པའི་ལྕུག་ཕྲན་དག་བརྒྱུད་སོང་སྐབས་ལམ་འགྲམ་གྱི་
རྡོ་ཞིག་གི་འགྲམ་དུ་མུ་ཏིག་ཆེན་པོ་ཞིག་གིས་འོད་འཚེར་འཚེར་བྱེད་ཀྱིན་པ་མཐོང་།
མོ་པུས་མོའི་ཁར་བསྡད་ནས་དེ་ཡར་བླངས་པ་དང་། ནག་ལོག་སེར་ཡོད་པའི་མི་
རོ་གཉིས་མདུན་དུ་ཡོད་པ་མཐོང་། གཅིག་ནི་ཁེ་ནོ་རེད་ལ། གཞན་དེ་ནི་མི་ངོ་མི་
ཤེས་པ་ཞིག་རེད། དེའི་སྐེར་ཁྲག་དམར་ལྷོག་ལྷོག་བྱེད་ཀྱིན་འདུག
ཁེ་ནོ་དལ་མོའི་ངང་འགུལ་བྱུང་། ཁོའི་ཁ་ནས་སྒྲ་ཁྱད་མཚར་བོ་ཞིག་འབྱིན་
གྱིན་འདུག་ལ། ཁྲག་གིས་ཁེངས་པའི་གྲི་དེ་ཁོའི་འཁྲིས་སུ་བཞག་འདུགལམ་ཁར་ཤི་
ཡོད་པའི་མི་དེ་དང་ཁེ་ནོའི་ཁྲག་གིས་ཁེངས་པའི་གྲི་དེས་མོ་ལ་འདས་ཟིན་པའི་ལོ་ཟླ་
རྣམས་ཡོངས་སུ་མཇུག་རྫོགས་པ་ཤེས་སུ་བཅུག་ཅིང་། ད་ལྟ་མོ་ལ་འདས་ཟིན་པ་
རྣམས་མྱུར་པར་བརྗེད་བཅུག་པ་དང་ནང་མི་ཚོ་བདེ་འཇགས་ངང་གནས་ཐུབ་ཙམ་
བྱུང་བ་ཤེས་སུ་བཅུག
མོ་རང་དལ་མོར་ཡོང་བས་མོའི་ན་ཟུག་མེད་པར་གྱུར་ཅིང་། གང་མགྱོགས་
ངང་མོས་ཤི་བོ་དེའི་རོ་ལམ་ཁ་ནས་སྡོང་བོའི་གསེབ་དུ་དྲུད་རྗེས། མོ་རང་ཁེ་ནོའི་
འཁྲིས་སུ་སོང་སྟེ་མོའི་ལྭ་བ་རློན་པ་དེས་ཁེ་ནོའི་གདོང་པ་ཕྱིས། ཁོས་ཁོང་ཚོས་མུ་ཏིག་
འཁྱེར་ནས་ཕྱིན་སོང་། ངས་དེ་བརླག་ཟིན།མུ་ཏིག་དེ་བོར་སོང་ཞེས་བཤད་པར།
འཇོ་ནཱས། ཁ་ཚུམས།ཁྱོད་ཀྱི་མུ་ཏིག་འདིར་ཡོད། ངས་འདི་ལམ་ནང་ནས་
རྙེད་བྱུང་། ཁྱོད་ཀྱིས་སྐད་ཆ་གོ་ཡི་འདུག་གམ། ཁྱོད་ཀྱི་མུ་ཏིག་འདིར་ཡོད། ཁྱོད་
ཀྱིས་ཤེས་སོང་ངམ།ཁྱོད་ཀྱིས་མི་ཞིག་བསད་འདུག ང་ཚོ་ངེས་པར་ཐག་རིང་ཞིག་ཏུ་
འབྲོས་དགོས། ཁོང་ཚོས་འུ་གཉིས་བཙལ་ནས་ཡོང་ངེས་ཡིན། ཁྱོད་ཀྱིས་ཤེས་སོང་
ངམ། ང་ཚོ་ནམ་མ་གསལ་སྔོན་ལ་འགྲོ་དགོས་ཞེས་བཤད་པར།
ཁེ་ནོས། ངས་ཁོང་ལ་དམར་འཛིང་བྱས་པ་ཡིན། ང་རང་ཚུར་གསོད་པར་
སྐྲག་ནས་ཁོ་བསད་པ་ཡིན། འཇོ་ནས།ཁྱོད་ཀྱིས་ཁ་སང་དྲན་གྱི་འདུག་གམ། ཁྱོད་
ཀྱིས་བལྟས་ན་མ་འོངས་པར་གནད་དོན་འདུག་གམ། ཁྱོད་ཀྱིས་གྲོང་པའི་མི་རྣམས་
དྲན་གྱི་འདུག་གམ། ཁྱོད་ཀྱིས་བལྟས་ན་ཁྱོད་ཀྱི་སྐད་ཆས་མ་འོངས་པར་ཁོང་ཚོར་
རོགས་བྱེད་ཐུབ་ཀྱི་རེད་དམ།ཁོས། མིན།ཁྱོད་རང་འགྲིག་འདུག ཁོར་དཔའ་ངར་
ཇེ་ཆེར་སོང་འདུག ཁོ་རང་ཡང་བསྐྱར་སྟག་ཤ་ར་ཞིག་ཏུ་གྱུར་སོང་། ཁོས་བཤད་
རྒྱུར། ང་ཚོའི་ཁང་བའི་ནང་དུ་སོང་ལ་ཁེ་ཡོ་ཊེ་ཊོ་ཁྱེར་ཤོག་ང་ཚོར་ཡོད་པའི་མ་རྨོས་
ལོ་ཏོག་གི་བག་ལེབ་ཡོད་ཚད་ཁྱེར་ཤོག ངས་ཀོ་གྲུ་ཆུའི་ནང་དུ་འཇོག་ལ་འགྲོ་ཆོག
ཁོས་གྲི་བཟུང་སྟེ་མོ་རང་སྐྱུར་ནས་ཐད་ཀར་མཚོ་འགྲམ་དུ་སོང་ནས་ཀོ་གྲུའི་
འཁྲིས་སུ་འབྱོར་བ་ན། ཁོས་གྲུའི་མཐིལ་དུ་ཨི་ཁུང་ཆེན་པོ་ཞིག་བརྡོལ་ཡོད་པ་མཐོང་
ཞིང་། ད་ནི་ཁོ་རང་ཁོང་ཁྲོ་ཆེན་པོ་ལངས་ཡོད་པས་སྟོབས་ཇེ་ཆེར་གྱུར་འདུག ད་ལྟ།
ས་སྲོད་ཀྱི་མུན་པ་ཁོའི་ཁྱིམ་མིའི་ཉེ་སར་བཅར་ཡོང་གི་འདུག་ལ། གདོན་འདྲེའི་
རོལ་དབྱངས་ཀྱིས་མཚན་མོ་ཡོངས་སུ་ཁེངས། ཁོའི་ཡབ་མེས་ཀྱི་ཀོ་གྲུ་དེར་ཨུ་ཁུང་
ཆེན་པོ་ཞིག་བརྡོལ་ནས་བེད་མེད་ཆགས་འདུག་པ་དེ་ནི་བྱ་སྤྱོད་ངན་པ་ཞིག་རེད།
མི་ཞིག་གསོད་པ་ནི་སེམས་ངན་བྱས་ཏེ་ཀོ་གྲུ་གཅོག་པ་དང་གཅིག་མཚུངས་མ་རེད།
ཀོ་གྲུ་ལ་བུ་རྒྱུད་མེད་ཁར་ཁོས་རང་ཉིད་སྲུང་སྐྱོབ་ཀྱང་བྱེད་ག་ལ་ནུས། ཁེ་ནོ་ད་ལྟ་
གཅན་གཟན་ལྟར་གྱུར་སོང་། ཁོ་རང་ལ་ལྷག་ཡོད་པ་ནི་ཁོ་དང་ཁོའི་ནང་མིའི་ཚེ་
སྲོག་ཡིན་མོད་འདང་རྒྱག་ཅི་ཡང་མི་འདུགཁོས་རང་གི་མགོ་བར་ཟུག་གཟེར་རྒྱག་པ་
ཡང་མ་ཚོར་ཞིང་། ཁོང་ཁང་བ་ཡོད་ས་དེ་ནས་ཐད་ཀར་མཚོ་འགྲམ་དུ་རྒྱུགས།ཁོས་
རང་གི་ཁྱིམ་མཚེས་ཚོ་ལས་ཀོ་གྲུ་ཞིག་འཁྱེར་དགོས་པ་ཁྱོན་ནས་བསམ་མ་མྱོང་།
ཁེ་ནོའི་སེམས་པ་ངར་དང་ལྡན་པར་གྱུར་ཏེ་མགྱོགས་མྱུར་ངང་ཁོའི་ཁང་
བའི་ཕྱོགས་སུ་སོང་། ཁོའི་ཐོག་མར་ལག་པ་སྟོད་ལྭའི་ནང་ཡོད་པའི་མུ་ཏིག་ཆེན་པོ་
དེའི་ཕྱོགས་སུ་བསྲིངས་རྗེས་གྲི་སྟོད་ལྭའི་འོག་ཏུ་དཔྱངས་ནས་སོང་།
ཁོས་མདུན་ཕྱོགས་ནས་འོད་ཀོར་ཅིག་མཐོང་བ་དང་། དེ་ནས་མུན་པའི་ཁྲོད་
ནས་མེ་ལྕེ་ཆེན་པོ་ཞིག་དགུང་ལ་མཆེད། ཁེ་ནོ་རྒྱུགས་ཕྱིན་པ་ན་ཁོས་དེ་ནི་རང་གི་
ཁང་བ་ཡིན་པ་ཤེས།ཤིང་ཁང་དག་འབར་སླ་བ་ཁོས་ཤེས་ཀྱི་ཡོད། ཁོ་རང་རྒྱུགས་
སོང་བ་ལྟར་མི་གཞན་ཞིག་ཀྱང་རྒྱུགས་ཡོང་བ་དང་། དེ་ནི་འཇོ་ནཱ་རེད། མོས་ཁེ་ཡོ་
ཊེ་ཊོ་ལག་ཏུ་བཟུང་ནས་སླེབས་འདུགབྱིས་པ་ངུས་པ་དང་། འཇོ་ནས་འཇིགས་དངངས་
ཀྱི་མིག་ཟུང་ཆེར་བགྲད། ཁེ་ནོས་རང་གི་ཁང་བ་འབར་ཚར་བ་མཐོང་། ཁེ་ནོས།སུ་
ཡིན་ནམ་ཞེས་བཤད་པ་ན།
མོས། མི་ཤེས།མུན་ནག་ནང་གི་མི་དེ་ཚོ་ཡིན་རྒྱུ་རེད་ཟེར།
ད་ལྟ་ཁོའི་ཁྱིམ་མཚེས་རྣམས་ཁོང་ཚོའི་ཁང་བའི་སྒོར་བུད། ཁོང་ཚོས་མེ་ལྕེ་
དེ་རང་ཉིད་ཀྱི་ཁང་བའི་འགྲམ་དུ་མ་སླེབས་སྔོན་ལ་མེ་གསོད་རྒྱུར་འབད་བརྩོན་བྱས།
མེ་འོད་ཀྱིས་ཁོ་རང་འཇིགས་པར་བྱས་པས་སྐྲག་སྣང་ཆེན་པོ་སྐྱེས། ཁོས་ལམ་འགྲམ་
དུ་མི་ཞིག་གི་རོ་སྦས་ཡོད་པ་ཡིད་ལ་དྲན། ཁོས་འཇོ་ནཱར་ལག་འཇུ་བྱས་ཏེ་ཁང་བ་
ཞིག་གི་གྲིབ་མ་ཡོད་སར་འཐེན། ཁོས་གྲིབ་ནག་བརྒྱུད་གོམ་བགྲོད་ཀྱིས་འཇོན་ཐོ་
མ་སིའི་ཁང་བ་ཡོད་སར་སོང་ནས་འཇོ་ནཱ་དང་ཁོང་གཉིས་ནང་དུ་ཕྱིན།
ཁེ་ནོ་དང་འཇོ་ནཱ་གཉིས་ཁོའི་སྤུན་མཆེད་ཀྱི་ཁང་བའི་གྲུ་ཟུར་ཞིག་ནས་བསྡད་
པར། ཁོང་ཚོས་གྱང་ངོས་སུ་མེ་ལྕེ་མཆེད་ཡོང་བ་དང་། ཁང་ཀླད་རྡིབ་ནས་མེ་ལྕེ་
གསོད་པ། ཁོ་རང་གཉིས་ཀྱི་གྲོགས་པོ་ཚོས་སྐད་ཅོར་རྒྱག་བཞིན་པ། འཇོན་ཐོ་མ་
སིའི་ཆུང་མ་ཨ་ཕོ་ལོ་ནེ་ཡ་སྐད་ཆེན་པོས་ངུ་བཞིན་པ་བཅས་ཐོས། ཨ་ཕོ་ལོ་ནེ་ཡ་
ནི་བསྲེགས་ཟིན་པའི་ཁྱིམ་ཚང་དེའི་ཆེས་ཐག་ཉེ་བའི་ཤ་ཉེའི་བུད་མེད་གཅིག་པུ་ཡིན་
སྟབས་མོའི་ངུ་སྐད་ནི་གཞན་པ་ཡོངས་ལས་ཀྱང་མཐོ་བ་འདུག
ཨ་ཕོ་ལོ་ནེ་ཡ་ཕྱིར་མོའི་ཁང་བའི་ནང་ཡོང་བ་དང་། ཁེ་ནོས་ཁུ་སིམ་སིམ་ཀྱིས།
ཨ་ཕོ་ལོ་ནེ་ཡ། སྐད་ཆེན་པོས་མ་ངུ། ང་ཚོར་རྨས་སྐྱོན་བྱུང་མེད།མི་གཅིག་ལའང་མ་
བཤད་པར་ད་ལྟ་སོང་ལ་འཇོན་ཐོ་མ་སི་ཁྲིད་ནས་འདིར་ཤོག་ང་ཚོར་མཚོན་ན་དོན་
འདི་གལ་ཆེན་པོ་ཡིན་ཞེས་བཤད།
སྐར་མ་འགའ་འགོར་རྗེས་འཇོན་ཐོ་མ་སི་མོ་དང་ལྷན་དུ་ཕྱིར་ཡོང་བ་དང་།
འཇོན་གྱིས་ཨ་ཕོ་ལོ་ནེ་ཡ། མི་གཅིག་ཀྱང་ནང་ལ་ཡོང་མ་འཇུག་ཅེས་མངགས།
དེ་ནས།སྤུན་ཆུང་། དོན་དག་ཅི་ཞིག་བྱུང་སོང་ཞེས་དྲིས་པར།
ངས་མུན་ཁྲོད་ནས་འཐབ་འཛིང་བྱས་ཤིང་།འཐབ་འཛིང་དེའི་ཁྲོད་ནས་ངས་
མི་གཅིག་བསད་ཟིན།
སུ་ཞེས་འཇོན་ཐོ་མ་སིས་མགྱོགས་པོས་དྲིས།
ངས་མི་ཤེས།མུན་པ་ཧ་ཅང་སྟུག་ལ་མུན་ཁྲོད་ཀྱི་ཡོད་ཚད་གྲིབ་ནག་རྐྱང་རེད།
འཇོན་ཐོ་མ་སིས། མུ་ཏིག་དེའི་རྐྱེན་གྱིས་རེད།མུ་ཏིག་དེའི་གསེང་ན་གདོན་
འདྲེ་འདུག
ཁེ་ནོས། ཨོ། ངའི་སྤུན་མཆེད། ངའི་ཀོ་གྲུ་ཆག་སོང་།ཁང་བ་མེར་བསྲེགས་
སོང༌།ཤིང་སྡོང་གསེབ་ཏུ་མི་ཞིག་གི་རོ་སྦས་ཡོད། བྲོས་བྱོལ་ཏུ་འགྲོ་ཐབས་གང་ཡང་
མི་འདུག ངའི་སྤུན་མཆེད། ཁྱོད་ཀྱིས་ང་ཚོ་འགེབ་སྲུང་བྱ་རོགས་ཞེས་བཤད། དེ་
ནས་ཁེ་ནོ་ཐག་ཉེ་སར་བཅར་ནས་བལྟས་པ་ན་ཁོའི་སྤུན་མཆེད་ཀྱི་མིག་མདངས་ཁྲོད་
ནས་སེམས་ཁྲལ་ཆེན་པོ་བྱེད་ཀྱིན་པ་ཚོར་ཞིང་།ཁོས་གང་མགྱོགས་ངང་། ཉིན་གཅིག་
འདས་ནས་ཕྱི་ཉིན་གྱི་ཉི་གཞོན་མ་ཤར་བར་དུ་བྲོས་འགྲོ་ཞེས་ཟེར།
འཇོན་ཐོ་མ་སིས། ངས་ཁྱོད་རང་གབ་སྦས་བྱེད་ཆོག་ཟེར།
ཁེ་ནོས་ངས་ཁྱོད་རང་ཉེན་ཁའི་ནང་ཚུད་དུ་འཇུག་མི་འདོད། ང་དེ་དགོང་
འགྲོ་ཆོགདེ་ནས་ཁྱོད་རང་བདེ་འཇགས་ཡིན་ངེས་ཞེས་བཤད་པར།
འཇོན་ཐོ་མ་སིས་ངས་ཁྱོད་ལ་སྲུང་སྐྱོབ་བྱེད་ཅེས་དང༌། ཁོས་ཨ་ཕོ་ལོ་ནེ་ཡ་
བོས་ཏེ། སྒོ་རྒྱོབ།མི་སུ་གཅིག་ལའང་ཁེ་ནོ་འདིར་ཡོད་ཚུལ་བཤད་མི་ཉན་ཟེར།
ཁོང་ཚོ་ཉིན་གང་ཁང་བའི་མུན་ནག་ཁྲོད་ཁུ་སིམ་མེར་བསྡད་ཅིང་། ཁྱིམ་
མཚེས་ཚོས་ཁོང་ཚོའི་གནས་ཚུལ་བཤད་བཞིན་པ་ཡང་ཐོས་ཐུབ་ཀྱི་ཡོད། ཁྱིམ་མཚེས་
ཚོས་ཁང་བ་ཚིག་ཤུལ་ནས་ཁོང་ཚོའི་ཕུང་བོ་བཙལ་ཞིང་། རྗེས་ནས་ཁོང་ཚོས་བེད་
མེད་དུ་གྱུར་པའི་ཀོ་གྲུ་དེ་རྙེད། འཇོན་ཐོ་མ་སི་ཁོ་ཚོར་སྐད་ཆ་ཤོད་པར་ཕྱི་ལོག་ཏུ་
སོང་སྟེ་ཁོས་མི་གཅིག་ལ། ངས་བལྟས་ན་ཁེ་ནོ་དང་འཇོ་ནཱ་གཉིས་མཚོ་ངོགས་ནས་
ལྷོ་ཕྱོགས་སུ་སོང་བ་ཡིན་རྒྱུ་རེད། ཁོང་གཉིས་ཀྱིས་སོ་སོར་དགྲ་ཡོད་པ་ཤེས་ཡོད་
པས་བྲོས་སོང་བ་ཡིན་རྒྱུ་རེད་ཅེས་བཤད། ཡང་མི་གཞན་ཞིག་ལ། ཁེ་ནོ་མཚོ་ལམ་
བརྒྱུད་ནས་རྩ་བ་ནས་འགྲོ་མི་ཐུབ། ཕལ་ཆེར་ཁོས་ཀོ་གྲུ་གཞན་ཞིག་ཁྱེར་ནས་སོང་
བ་ཡིན་རྒྱུ་རེད་ཅེས་དང༌། ཨ་ཕོ་ལོ་ནེ་ཡས་སེམས་ཁྲལ་གྱིས་ཤི་ལ་ཁད་བྱེད་ཀྱི་འདུག་
ཅེས་བཤད།
ཉིན་དེར་རླུང་ཇེ་ཆེར་གྱུར་པས་ཆུའི་སྟེང་ན་བདེ་འཚམས་ངང་ཡོད་པའི་གྲུ་
གཅིག་ཀྱང་མེད། དེ་ནས་འཇོན་ཐོ་མ་སིས་ཁྱིམ་མཚེས་ཚོར། ཁེ་ནོ་སོང་ཚར་བ་རེད།
གལ་སྲིད་ཁོ་མཚོ་ཐོག་ནས་སོང་ཡོད་ཚེ།ད་ལྟ་ཤི་ཡོད་རྒྱུ་རེད་ཅེས་བཤད། འཇོན་ཐོ་
མ་སི་ཕྱི་ལོག་ཏུ་སོང་ཐེངས་རེར་ཁོས་ཅ་དངོས་རེ་གཡར་ཡོང་། ཁོས་བཟའ་ཆས་ཀྱིས་
ཁེངས་པའི་རྒྱབ་ཁུག་དང་།འགྲུལ་སྐྱོད་བྱེད་སྐབས་མཁོ་བའི་གྲི་ཞིག་ཀྱང་ཁྱེར་ནས་ཡོང་།
མཚོའི་སྟེང་དུ་རླུང་ཤུགས་ཆེན་གཡུག་གིན་འདུག་པ་དེས་ཆུ་སྐྱ་བོར་བསྒྱུར།
སྤྲིན་པ་རླུང་གིས་གཏོར་བས་ནམ་མཁའ་སྔོ་ཞིང་དྭངས་བར་གྱུར།
དགོང་དྲོ་སླེབས་པ་དང་འཇོན་ཐོ་མ་སིས་ཁོའི་སྤུན་མཆེད་དང་ལྷན་དུ་གླེང་
མོལ་བྱས།
ཁྱོད་གང་དུ་འགྲོ་རྒྱུ་ཡིན།
ཁེ་ནོས། བྱང་ཕྱོགས་སུ། ངས་བྱང་ཕྱོགས་སུ་གྲོང་ཁྱེར་མང་བོ་ཡོད་པ་གོ་མྱོང་
ཟེར། འཇོན་ཐོ་མ་སིས། མཚོ་ངོགས་བརྒྱུད་འགྲོ་མི་རུང་། ཁོང་ཚོས་དེ་གར་འཚོལ་
བའི་གྲ་སྒྲིག་བྱེད་བཞིན་འདུགགྲོང་སྡེའི་སྐྱེས་པ་ཚོས་ཁྱོད་རང་འཚོལ་ངེས།ཁྱོད་ཀྱི་
མུ་ཏིག་དེ་ད་དུང་ཡང་ཡོད་དམ་ཞེས་དྲིས།
ཁེ་ནོས་མིག་འབུར་ཚུགས་སུ་བླངས་ནས་ང་ལ་མུ་ཏིག་དེ་ཡོད། ད་དུང་ཡང་
ངས་དེ་ཉར་ནས་འདུག་རྒྱུ་ཡིན། ད་ལྟ་འདི་ནི་ངའི་མི་ཚེ་དང་ལས་དབང་མ་བཟང་
བ་རེད་མོད། ངས་ད་རུང་བཟུང་འདུག་རྒྱུ་ཡིན་ཞེས་བཤད། འཇོན་ཐོ་མ་སིས་རླུང་
ཆེན་པོ་གཡུག་གི་འདུག་པས་རྐང་རྗེས་ས་ཐོག་ཏུ་རྙེད་རྒྱུ་མ་རེད་ཟེར།
ཟླ་བའི་བཞིན་རས་ཡོངས་སུ་མ་མངོན་པའི་སྔོན་དེར་འཇོ་ནཱས་ཁེ་ཡོ་ཊེ་ཊོ་
རྒྱབ་ཏུ་ཁུར་ཏེ་ཁོང་ཚོ་མུན་ནག་ཁྲོད་ནས་ཁུ་སིམ་མེར་ལམ་ལ་ཆས་ཤིང་། བུ་ཆུང་
དེ་གཉིད་ཁུག་ཡོད་པས་མགོ་བོས་མོའི་ཕྲག་པར་གཞུ་བཞིན་འདུག འཇོན་ཐོ་མ་
སིས་ཁོའི་སྤུན་མཆེད་ལ་འོ་ཞིག་བྱས་ཏེ། དཀོན་མཆོག་དང་ལྷུན་དུ་བཞུད་ཅིག་ཅེས་
བཤད་ཀྱང། སྐད་ཆ་དེར་གསོན་ཤུགས་ཆེར་མི་འདུགད་དུང་ཡང་ཁྱོད་ཀྱིས་མུ་ཏིག་
དེའི་སྐོར་ལ་བསམ་བློ་གཏོང་རྒྱུ་མཚམས་འཇོག་རྒྱུ་མིན་ནམ་ཞེས་ཟེར།
ཁེ་ནོས། མུ་ཏིག་འདི་ངའི་ཚེ་སྲོག་ཏུ་གྱུར་ཡོད། གལ་སྲིད་དེའི་ཕྱོགས་ལ་
བསམ་བློ་གཏོང་མཚམས་བཞག་ཚེ་ངའི་སྲོག་བླངས་པ་དང་ཁྱད་མེད། ད་དུང་ཡང་
ངས་དཀོན་མཆོག་ལ་སྐྱབས་བཅོལ་ནས་འགྲོ་ངེས་ཡིན་ཞེས་བཤད།

བརྒྱད། རི་གསེབ་ཏུ་བྲོས་པ།

རླུང་འཚུབ་དྲག་ཏུ་གཡུག་པས་ཁེ་ནོ་དང་འཇོ་ནཱ་གཉིས་ཀྱི་སྟེང་དུ་ཤིང་དུམ་
དང་། བྱེ་མ། རྡོ་སོགས་ཀྱིས་བྲབས་པ་དང་། ཁོང་གཉིས་ཀྱི་རང་གི་གོན་པས་ལུས་པོ་
དམ་དུ་བསྡམས་ཤིང་ཁ་སྣ་ཡང་རས་ཀྱིས་བཏུམ་ཏེ་ས་སྟོང་དུ་ཕྱིན། གྲོང་སྡེའི་མཐའ་
འཁོར་ནས་ཁོང་གཉིས་ཀ་གཟབ་གཟབ་ཀྱིས་སོང་སྟེ་གོམ་ཁ་བྱང་ཕྱོགས་སུ་བསྒྱུར་ཅིང་།
སྒྱུ་སྐར་གྱི་འོད་སྣང་ཁྲོད་བྱང་ཕྱོགས་སུ་སོང་བ་ན་ལོ་རེ་ཊོ་ས་ཆར(ས་མིང་དབྱིན་
ཡིག་ནང་བྲིས།)འགྲོ་སའི་བྱེ་ལམ་རྙིང་བ་དེ་རྙེད།
ཁེ་ནོས་བྱེ་མས་ཁོའི་རྐང་བའི་སྟེང་འབྲབ་ཀྱིན་པ་ཚོར་ཡང༌། ཁོང་རྐང་རྗེས་
མི་རྙེད་པའི་ས་ཆ་ཞིག་ཏུ་བགྲོད་ཀྱིན་ཡོད་པས་སེམས་པ་སྤྲོ་སྣང་གིས་ཁེངས། ཁེ་ནོ་
ཁུ་སིམ་མེར་མགྱོགས་པོའི་ངང་ཕྱིན་པ་དང་། འཇོ་ནཱ་ཕལ་ཆེར་རྒྱུགས་ནས་ཕྱིན། ཁེ་
ནོས་མུན་ཁྲོད་ཀྱི་འཇིགས་སྐྲག་དང་མཚན་མོའི་གནོད་བྱེད་དག་བརྒྱུད་མཐར་སྤྲོ་སྣང་
ཅན་གྱི་དོན་དག་འགའ་ཤས་ཤིག་བྱུང་བ་ནི། ཁོའི་ཡུལ་མི་ཚོར་འདས་པའི་རིང་དོན་
རྐྱེན་བྱུང་བ་ནི་ཁོ་གསོན་པའི་ཕྱིར་ཡིན་ལ། རླུང་ནག་འཚུབ་མས་ཁོའི་རྒྱབ་ནས་
དེད་ཅིང་ནམ་མཁའི་སྐར་ཚོགས་ཀྱིས་མདུན་ནས་ལམ་སྟོན་བྱས།བཟའ་མི་གང་བོས་
དུས་ཚོད་དང་དུས་ཚོད་བརྒལ་ནས་སོང་སོང་ན་ཡང་། ཁོང་ཚོ་མི་གཅིག་ལ་ཡང་མ་
འཕྲད་པ་དང་། མཐའ་མཇུག་དེར་ཁོང་ཚོའི་གཡས་ཕྱོགས་སུ་ཟླ་བ་མཁའ་དབྱིངས་
ནས་མངོན། ཟླ་བའི་ཕྱི་གཟུགས་ལྷང་ལ་བུད་པ་དེས་རླུང་གི་གཡུག་མཚམས་བཅད་
ཅིང་།འཇིག་རྟེན་ཁུ་སིམ་མེར་སོང་།
ད་ལྟ་ཁོང་ཚོས་མདུན་ཕྱོགས་ནས་ལམ་ཆུང་ངུ་ཞིག་མཐོང་བ་དང་། དེ་ནི་བྱེ་
མ་མཐུག་པོ་ཞིག་གིས་འཁོར་ལོའི་རྗེས་ཤུལ་དེ་བཀབ་ནས་འདུག་ལ། ད་ནི་བྱེ་མའི་
སྟེང་དུ་རྐང་རྗེས་བཞག་འདུག་ཀྱང་། ཁོང་གཉིས་གྲོང་བརྡལ་ནས་ཧ་ཅང་ཐག་རིང་
སར་སླེབས་ཡོད་སྟབས། ཁེ་ནོ་གཟབ་ནན་ངང་འཁོར་ཤུལ་ནས་སོང་བ་དང་། འཇོ་
ནཱས་ལམ་དེ་དེད་ནས་ཁོའི་རྗེས་དེད། མཚན་གང་གོམ་བགྲོད་བྱས་ཏེ་ངལ་གསོ་རྩ་
བ་ནས་མ་བྱས། ཁེ་ཡོ་ཊེ་ཊོ་སད་ཐེངས་རེར་འཇོ་ནས་ཁོང་ཡང་བསྐྱར་མ་གཉིད་
བར་དུ་ངག་འཇམ་པོ་བྱས་ཏེ་ཁོང་ལ་སྐད་ཆ་བཤད་པ་དང་། མཚན་མོའི་གདོན་འདྲེ་
དག་ནི་ཁོང་གཉིས་ཀྱི་མཐའ་འཁོར་དུ་འདུག མཚན་མོའི་རི་དྭགས་ཚོས་ནགས་
གསེབ་ནས་ངུ་སྐད་འདོན་པ་དང། གད་མོ་དགོད་པ་སོགས་བྱས་ཤིང་། མཚན་མོའི་
བྱ་ཚོགས་ཁོང་གཉིས་ཀྱི་མགོ་ཐོག་ནས་འཕུར་ཏེ་འཇིགས་ཡེར་བའི་དབྱངས་རྟ་གྱེར་
བཞིན་འདུག ཐེངས་ཤིག་གཅན་གཟན་གཏུམ་པོ་འགའ་ཤས་ཤིག་ཁོང་ཚོའི་ཐག་
ཉེར་ཡོང་བ་དང་། ཁེ་ནོས་རྩེ་གྲི་ཆེན་པོ་དེ་ལག་ཏུ་དམ་པོར་བཟུང་ཡོད་པས་དེས་
སྲུང་སྐྱོབ་བྱེད་ཐུབ་སོང་བར་སྙམ།
ཁེ་ནོའི་ཀླད་པའི་ནང་མུ་ཏིག་གི་རོལ་དབྱངས་དེ་ཤུགས་ཆེན་པོས་གྲགས་ཀྱི་
ཡོད་པ་མ་ཟད། ཁོས་ཁྱིམ་ཚང་གི་ཁུ་སིམ་པོའི་རོལ་དབྱངས་ཤིག་ཀྱང་ཐོས། ཁོང་ཚོ་
མཚན་གང་བོར་གོམ་བགྲོད་ཀྱིས་སོང་། སྐྱ་རེངས་དང་པོ་མ་ཤར་གོང་ཁེ་ནོས་ལམ་
ཟུར་ནས་ཉལ་སའི་ས་ཆ་ཞིག་བཙལ་བ་བཞིན་ལམ་དང་ཐག་ཉེ་ས་ནས་རྩྭས་ཁེངས་
པའི་ས་ཆ་ཞིག་རྙེད། ཤིང་སྡོང་སྐམ་པོ་མང་བོ་ཞིག་གྲལ་དུ་སྒྲིག་པ་དེས་མཐོང་ལམ་
བཀག་འདུག་ལ། འཇོ་ནཱ་མར་བསྡད་ནས་བྱིས་པར་ཟ་མ་སྤྲད་པ་དང་། ཁེ་ནོ་ཕྱིར་
ལམ་གྱི་ཕྱོགས་སུ་ཕྱིན།ཁེ་ནོས་དབྱུག་པ་ཞིག་འཁྱེར་ཡོང་ནས་གཟབ་གཟབ་ངང་ཁོང་
ཚོ་སྦས་སྐུང་བྱེད་སར་ཡོང་བའི་རྐང་རྗེས་རྣམས་བསུབ་ཏེ་མི་ཤེས་པར་བྱས། དེ་ནས་
སྐྱ་རེངས་དང་པོ་ཤར་བ་དང་ཁོང་ཚོས་སྐྱེལ་འདྲེན་འཁོར་ལོ་ཞིག་ཡོང་བཞིན་པ་ཐོས།
ཁོ་མར་བསྡད་དེ་དེར་བལྟས་པ་ན་རྒྱང་དུ་བཞུད། ཁོང་ཕྱིར་ལམ་ནང་དུ་ཕྱིན་པ་དེས་
ཡང་བསྐྱར་རྐང་རྗེས་དཔར་ཡོད་པས་ཁོས་སླར་ཡང་དེ་བསུབ་རྗེས་ཕྱིར་འཇོ་ནཱ་ཡོད་
སར་སོང་།
མོས་ཨ་ཕོ་ལོ་ནེ་ཡས་སྤྲད་པའི་མ་རྨོས་ལོ་ཏོག་གི་ཀོ་རེ་དེ་སྤྲད་ནས། མོ་རང་
ཅུང་ཙམ་རིང་གཉིད་ཉལ་མོད། ཁེ་ནོ་ཐང་དུ་བསྡད་དེ་མདུན་ཕྱོགས་སུ་བལྟས།
ཉི་རྩེ་ཤར་པ་ན་ཁོང་ཚོ་རྒྱ་མཚོ་དང་ཐག་ཉེ་སར་མེད་པས། མཁའ་དབུགས་
སྐམ་ཞིང་ཚ་བ་ཧ་ཅང་ཆེན་པོ་ཆགས། འཇོ་ནཱ་གཉིད་སད་དུས་ཉི་མ་ལ་ཤར་ལུང་
ཤར་དུ་གྱུར་འདུག
མོས། ཁོང་ཚོས་ང་ཚོའི་རྗེས་འདེད་དམ། ཁྱོད་ཀྱིས་བལྟས་ན་ཁོང་ཚོས་འུ་
གཉིས་རྙེད་རྒྱུར་འབད་བརྩོན་བྱེད་དམ། ཞེས་དྲིས་པར།
ཁེ་ནོས།ཁོང་ཚོས་ཚོད་ལྟ་བྱ་ངེས་རེད། ཁོང་ཚོར་མུ་ཏིག་མཁོ་བས་ཚོད་ལྟ་
བྱ་ངེས་རེད་ཅེས་ལན་བཏབ། འཇོ་ནཱས། ཕལ་ཆེར་མུ་ཏིག་ཉོ་མཁན་ཚོ་འགྲིག་འདུག
གཅིག་བྱས་ན་རིན་ཐང་ཅི་ཡང་མེད་པའི་མུ་ཏིག་ཅིག་རེད། ཅེས་བཤད་པར།
ཁེ་ནོས་ལག་པ་ཨམ་ཕྲག་ཏུ་བཅུག་ནས་མུ་ཏིག་དེ་ཕྱིར་བླངས། ཉི་མའི་འོད་
ཟེར་དེའི་སྟེང་དུ་འཕྲོས་པ་ན་དེ་ལ་མིག་གིས་བལྟ་མི་ཐུབ་པ་ཞིག་འདུགཁོས་བཤད་
རྒྱུར། ཁོང་ཚོས་འདི་རྐུ་འདོད་བྱས་པའི་རྐྱེན་གྱིས་རེད། སུས་ཁྱོད་ལ་རྒོལ་འཛིང་བྱས་
པ་རེད།ཉོ་མཁན་ཚོ་རེད་དམ།
ཁོས། ངས་མི་ཤེས།ངས་ཁོང་ཚོ་མཐོང་མ་བྱུང་ཞེས་ཟེར།
ཁོས་མུ་ཏིག་ཁྲོད་བལྟས་ནས་མ་འོངས་པ་བཙལ་ཞིང་། ཁོས། ང་ཚོས་མཐའ་
མཇུག་འདི་བཙོང་དུས་མེ་མདའ་ཞིག་ཡོད་སོང་བ་རེད། ཅེས་བཤད་པ་དང་ཁོས་མུ་
ཏིག་ཁྲོད་ཀྱི་མེ་མདའ་ལ་བལྟས་ཀྱང་། དེའི་ནང་མུན་ནག་དང་། ས་ཐོག་ཏུ་འགྱེལ་
བའི་ཁྲག་གིས་ཁེངས་པའི་ཕུང་བོ་མཐོང་། ཁོས་འུ་གཉིས་ཀས་མགྱོགས་པོར་མཆོད་
ཁང་ཆེན་པོ་ཞིག་གི་ནང་གཉེན་སྒྲིག་བྱེད་དགོས་ཞེས་བཤད། ཁོས་མུ་ཏིག་ཁྲོད་ནས་
འཇོ་ནཱ་རྒྱ་མཚོའི་འགྲམ་གྱི་རྡོ་གསེང་ན་གན་རྐྱལ་དུ་ཉལ་བ་མཐོང་། ཁོས། ང་ཚོའི་
བུས་ཡི་གེ་སྦྱོང་དགོས་ཞེས་སེམས་ཁྲལ་ཆེ་བའི་ཚུལ་གྱིས་བཤད། མུ་ཏིག་གི་གསེང་
ནས་ཁེ་ཡོ་ཊེ་ཊོའི་ངོ་གདོང་མངོན་ཞིང་། དེ་ནི་སྨན་དཀར་པོ་དེས་བསྐྱེད་པའི་ཚ་
བ་རྒྱས་ཤིང་དམར་བོར་གྱུར་པའི་གདོང་མདོག་དེ་རེད།
ཁེ་ནོས་མུ་ཏིག་ཕྱིར་རས་ལེབ་མོ་དེའི་ནང་བཞག མུ་ཏིག་གི་རོལ་དབྱངས་
ཀྱི་སྒྲ་དེ་བདག་མེད་དུ་གྲགས་པ་དང་། དེ་ནི་གདོན་འདྲེའི་རོལ་དབྱངས་རེད།
ཉི་མ་ཇེ་ཚ་ནས་ཇེ་ཚར་གྱུར། ཁེ་ནོ་དང་འཇོ་ནཱ་གཉིས་སྡོང་ཕྲན་ཆུང་ཆུང་
དག་གི་གྲིབ་བསིལ་འོག་ཏུ་འཛུལ་བ་དང་། ཁེ་ནོ་གན་རྐྱལ་དུ་ལོག་ཏེ་ངོ་གདོང་ཞྭ་
ཡིས་བཀབ་སྟེ་གཉིད་དུ་ཡུར།
འོན་ཀྱང་འཇོ་ནཱ་མ་གཉིད་པར་རྡོ་ཕ་བོང་བཞིན་འཇམ་ཇག་གེར་བསྡད།
མོའི་གདོང་མདོག་ཀྱང་ཁུ་སིམ་མེའི་མདངས་ཀྱིས་ཁེངས། ཁེ་ནོས་མོ་ལ་གཞུས་པའི་
ཁའི་རྨ་ཁ་དེ་ད་དུང་ཡང་དྲག་མི་འདུག་ཀྱང་། མོ་ལ་གྲགས་འགུལ་ཅི་ཡང་མེད་པའི་
ངང་བསྡད། ཁེ་ཡོ་ཊེ་ཊོ་གཉིད་སད་པ་དང་མོའི་མདུན་གྱི་ཐང་དུ་བཞག མོས་ཁོའི་
སྟེང་དུ་བལྟས་ཏེ་ལག་པ་སྒུལ་ཅིང་རྐང་བའི་སྟེང་དལ་མོར་གཞུས་པས་ཁོ་འཛུམ་དང་
བཅས་ཏེ་མོ་ལ་བལྟས་ནས་གད་མོ་བགད་པ་དང་། མོ་ཡང་འཛུམ་གྱིས་ཁེངས། མོས་
ཐང་ནས་དབྱུག་པ་ཆུང་ཆུང་ཞིག་བླངས་ཏེ་ཁོ་དང་ལྷན་དུ་རྩེད་མོ་རྩེས་རྗེས་ཁོ་ལ་ཆུ་བླུད།
ཁེ་ནོ་རྨི་ལམ་གྱི་ཞིང་དུ་ཡོད་ཅིང་། དེ་ནས་ཁོས་གློ་བུར་དུ་སྐད་ཆེན་པོ་ཞིག་
བརྒྱབ་ནས་ཡར་ལངས། ཁོའི་མིག་ཆེར་གདངས་ནས་ཉན་ཡང་ཚ་གདུང་ལས་ཅི་ཡང་
མ་ཚོར།
འཇོ་ནཱས། ཅི་ཞིག་རེད་ཅེས་དྲིས།
ཁོས། ཁ་རོགས་སྡོད་ཟེར།
ཁྱོད་ཀྱིས་རྨི་ལམ་རྨིས་བཞིན་འདུག
གཅིག་བྱས་ན་ཁྱོད་རང་འཚབ་འཚུབ་ཏུ་གྱུར་ཏེ་ཁུ་སིམ་པོའི་ངང་བཙོག་ཀྱང་
ཐུབ་ཀྱི་མི་འདུག་ཅེས་བཤད་པར། ཁོས་མིག་ཟུང་གྱེན་དུ་ཕྱོགས་ནས་གྲི་ཆེན་པོ་དེ་
བླངས། ཁེ་ཡོ་ཊེ་ཊོ་ཐང་ནས་གད་མོ་བགད།ཁེ་ནོས། ཁོ་ཁ་རོག་འདུག་ཏུ་ཆུགས་ཟེར།
འཇོ་ནཱས། ཅི་ཞིག་བྱས་སོང་ཞེས་དྲིས། ཤེས་ཀྱི་མི་འདུག་ཟེར།
ཁོས་ཡང་བསྐྱར་ཉན་པ་དང་། རི་དྭགས་ཚོའི་སྣང་བརྙན་གྱི་འོད་ཕུང་ཁོའི་
མིག་ལམ་དུ་ཤར། ཁོང་ཡར་ལངས་པ་དང་ཁུ་སིམ་མེར་གྱུར། ཁོང་སྒུར་སྒུར་བྱས་ཏེ་
རྩྭ་གསེང་བརྒྱུད་ལམ་ནང་དུ་སོང་ན་ཡང་།ཁོས་ལམ་ནང་དུ་གོམ་པ་མ་སྤོས་པར་ཤིང་
སྡོང་ཞིག་གི་རྒྱབ་ལོགས་ནས་བསྡད་དེ་དེ་ལ་བལྟས་བསྡད།
དེ་ནས་ཁོས་དེ་དག་ཁེར་རྐྱང་གིས་འགུལ་བཞིན་པ་མཐོང་། མི་གསུམ་ཡོད་
པ་ལས་གཅིག་རྟར་ཞོན་འདུག་ལ་གཞན་གཉིས་རྐང་ཐང་རེད། ཁོས་དེ་ཚོ་སུ་ཡིན་
པ་ཤེས་པ་དང་ཁོའི་མདུན་ཕྱོགས་བརྒྱུད་ནས་སོང་པས་འཇིགས་སྐྲག་སྐྱེས། རྐང་
ཐང་གཉིས་ཀས་ས་ཐོག་ཏུ་ལྟ་བཞིན་པ་མཐོང་ཐུབ་ལ། ཁོང་ཚོ་ནི་རྗེས་འདེད་པ་རེད།
དེར་མི་འདི་ཚོས་སྡོང་བོའི་ཡལ་ག་བཅགས་ཡོད་པའམ་བྱེ་ཕུང་ཞིག་མར་ཉིལ་ཡོད་
པ་མཐོང་ཐུབ། དེའི་རྒྱབ་ལོག་དེར་ཤ་མདོག་ནག་པོ་ཅན་གྱི་མི་ཞིག་རྟར་ཞོན་ནས་
འདུག་ལ། ཁོས་མེ་མདའ་ཞིག་འཁྱེར་ཡོད་པ་དེ་ཉི་མའི་ངོགས་ན་འོད་ལམ་ལམ་
བྱེད་ཀྱིན་འདུག
རྗེས་འདེད་གཏོང་མཁན་ཚོས་རི་དུས་ཤིག་འཚོལ་བ་ལྟར་ཁེ་ནོ་འཚོལ་གྱིན་
འདུག་ན་ཡང་། ཁོང་ཚོ་རི་དྭགས་བཞིན་ཐང་དུ་སོང་ནས་རྟགས་ཤིག་རྙེད་པར་ཉེ་
སར་བཅར་ནས་བལྟས།རྟ་ཐོག་གི་མི་དེས་སྒུག་ནས་བསྡད། རྗེས་འདེད་གཏོང་མཁན་
ཚོས་གཞན་གྱིས་དཀྲོགས་པའི་ཁྱི་བཞིན་སྐད་ཅོར་བརྒྱབ་ཅིང་། ཁེ་ནོས་དལ་མོའི་
ངང་ཁོའི་གྲི་ཆེན་པོ་དེ་ཕྱིར་བླངས། ཁོས་ཅིས་ཀྱང་བྱེད་དགོས་པའི་ལས་དེ་ཡིད་ལ་
ཤར་ཞིང་། གལ་སྲིད་རྗེས་འདེད་གཏོང་མཁན་དག་གིས་ཁོ་ཡིབ་སའི་ས་དེ་ཧ་གོ་ཚེ།
ཁོ་ངེས་པར་རྟ་ཞོན་མཁན་དེའི་སྟེང་མཆོངས་ནས།མི་དེ་བསད་རྗེས་ལག་གི་མེ་མདའ་
འཕྲོག་དགོས་བསམ།མི་དེ་གསུམ་ལམ་གྱི་ཉེ་སར་བཅར་བ་ན། ཁེ་ནོས་མཆོངས་རྒྱུར་
གྲ་སྒྲིག་བྱས།
འཇོ་ནཱ་ཕྱིར་ཡིབ་སའི་གནས་དེར་སོང་བ་དང་། རྟའི་རྨིག་སྒྲ་ཐོས་པ་དང་ཁེ་
ཡོ་ཊེ་ཊོ་སྐད་དམའ་མོས་ངུས་པས་མོས་གང་མགྱོགས་ངང་ཁོ་ཡར་བླངས་ཏེ་ཁ་རོགས་
འདུག་ཏུ་བཅུག
རྗེས་འདེད་མཁན་ཚོ་ཉེ་སར་སླེབས་པ་དང་། ཁེ་ནོས་ཁོང་ཚོའི་རྐང་བ་དང་རྟའི་
རྐང་ལག་རྣམས་མཐོང་ཐུབ་ཀྱི་འདུག་ལ། རྗེས་འདེད་པ་ཚོས་མདོག་སྨུག་པོ་ཅན་གྱི་
ལྷམ་རེ་དང། ས་འདམ་གྱིས་བཙོག་པ་བཟོས་པའི་དོར་མ་དཀར་བོ་རེ་གོན་འདུག ཁོ་
ཚོ་རྐང་རྗེས་བསུབ་ཡོད་པའི་ས་དེར་བསྡད་དེ་དེར་བརྟག་དཔྱད་བྱས་པ་དང་། རྟའི་
སྟེང་ན་ཡོད་པའི་མི་དེ་ཡང་བསྡད། རྟ་དེས་ཁོའི་མགོ་བོ་སྤུགས་ཏེ་ཧུར་སྒྲ་བསྒྲགས།
དེ་ནས་ཤ་མདོག་ནག་པའི་རྗེས་འདེད་པ་དེ་ཕྱིར་འཁོར་ཏེ་རྟ་ལ་ཞིབ་ཏུ་བལྟས་ཤིང་
རྟའི་རྣ་ནང་ཡང་བལྟས།
ཁེ་ནོར་གྲགས་འགུལ་ཅི་ཡང་མེད་རུང་སེམས་པ་འཚབ་འཚུབ་ཏུ་གྱུར། རྒྱུན་
རིང་པོ་ཞིག་ལ་རྗེས་འདེད་མཁན་དེ་དག་གིས་ལམ་ལ་བལྟས་ཤིང་། དེ་ནས་མདུན་
གྱི་སའི་སྟེང་དུ་ཞིབ་བལྟ་བྱེད་བཞིན་དལ་གྱིས་སོང་། རྟར་ཞོན་མཁན་དེས་ཀྱང་ཁོང་
ཚོའི་རྗེས་དེད་ནས་སོང་ན་ཡང་། ཁེ་ནོས་དོན་རྐྱེན་གྱི་མཇུག་གཏན་ནས་རྫོགས་པ་ཞིག་
མིན་པ་ཤེས།ཁོ་ཚོ་ཕྱིར་མ་སླེབས་བར་དུས་ཡུན་རིང་བོ་ཞིག་མེད་པ་ཤེས།
ཁེ་ནོ་གང་མགྱོགས་ངང་ཡིབ་སའི་ས་དེར་སོང་ཡང་ཁོས་རང་གི་རྐང་རྗེས་མ་
བསུབ་པར་བསྡད། ཁོས་ས་དེར་གཡུག་ཡོད་པའི་ཤིང་དུམ་དང་རྡོ། རྗེས་ཆུང་ངུ་མང་
བོ་དེ་རིགས་མཐོང་མ་ཐུབ་པ་དང་། ད་ལྟ་ཁེ་ནོ་དངངས་སྐྲག་གི་ནང་ཡོད་ལ། བྲོས་
བྱོལ་དུ་འགྲོ་ཡུལ་མེད་པས་འཇོ་ནཱས་དོགས་པའི་མིག་གིས་ཁོང་ལ་ཅེར། ཁོས། ཤོག་
དང་། རྗེས་འདེད་མཁན་འདུག་ཅེས་བཤད།
དེ་ནས་ཁོང་ལ་རེ་བ་མེད་པ་ནས་རོགས་རམ་བྱེད་མཁན་མེད་པར་གྱུར་པས་
ཅི་བྱེད་འདི་བྱེད་མེད་པར་གྱུར་ཅིང་། ཁོའི་གདོང་མདོག་ནག་པོར་གྱུར་ཅིང་མིག་
ལ་སྐྱོ་ཉམས་ཤར་ཏེ་ཕལ་ཆེར་རང་ངོས་ནས་ཕར་མགོ་སྒུར་དགོས་རྒྱུ་རེད་ཅེས་བཤད།
གློ་བུར་དུ་འཇོ་ནཱ་ཡར་ལངས་ཏེ་ལག་པ་གཉིས་ཀ་ཁེ་ནོའི་ཕྲག་དུ་བཞག་ནས། མོས་
སྐད་ཆེན་པོས། ཁྱོད་ཀྱི་ལག་ན་མུ་ཏིག་ཡོད་པས། ཁྱོད་ཀྱིས་བལྟས་ན་ཁོང་ཚོས་ཁྱོད་
ཕྱིར་གསོན་པོར་ཡོང་དུ་འཇུག་གམ་ཟེར།
ཁོའི་ལག་པ་དལ་མོའི་ངང་མུ་ཏིག་གི་ཕྱོགས་སུ་བསྲིང་སྟེ་སྐྱོ་བའི་ངག་གིས།
ཁོང་ཚོས་མུ་ཏིག་དེ་འཚོལ་ངེས་རེད་ཟེར། མོས་ཚུར་ཤོག་དང་ཞེས་བཤད་ན་ཡང་
ཁེ་ནོ་འདུག་ས་ནས་མ་འགུལ་བར་བསྡད་པའི་སྐབས་དེར། ཁྱོད་ཀྱིས་བསམ་ན་ཁོང་
ཚོས་ང་གསོན་པོར་འཇོག་གམ། ཁོང་ཚོས་བྱིས་པ་འདི་མ་བསད་པར་འཇོག་གམ་
ཞེས་དྲིས།
མོའི་སྐད་ཆ་དེས་ཁེ་ནོའི་བསམ་ཚུལ་ལ་འགྱུར་བ་བཏང་སྟེ། ཁོའི་མིག་ལ་
སླར་ཡང་ཁོང་ཁྲོའི་མདངས་ཀྱིས་ཁེངས། ཁོས། ཚུར་ཤོག་དང་། ང་ཚོ་རིའི་གསེབ་ཏུ་
འགྲོ གཅིག་བྱས་ན་ཁོང་ཚོས་ང་ཚོ་རི་གསེབ་ནས་རྙེད་མི་ཐུབ་ཅེས་བཤད། ཁོས་
ཁོང་ཚོའི་ལག་ཁུག་ཆུང་ཆུང་དེ་ཡར་བླངས་པ་དང་། དེ་ནས་གང་མགྱོགས་ངང་
ནུབ་ཕྱོགས་ཀྱི་བྲག་རི་ཆེན་པོ་ཚོའི་གསེབ་དུ་སོང་། ཁོང་ཚོ་གང་མགྱོགས་ངང་ནགས་
གསེབ་དང་རྩྭ་གསེང་བརྒྱུད་ནས་སོང་ན་ཡང་། རྐང་རྗེས་མཐོང་ཨེ་ཡོང་སྙམ་ནས་
སེམས་འཁྲལ་ཆེན་པོ་བྱས།ཁོང་ཚོའི་མདུན་ཕྱོགས་སུ་བྲག་རི་མང་པོ་ཡོད་པ་དང་།
དེ་ནས་ཁེ་ནོ་རི་དྭགས་དག་བྲོས་པ་དང་གཉིས་སུ་མེད་པར་མཐོ་ས་ཞིག་ཏུ་རྒྱུགས།
ཡུལ་དེར་ཐན་པ་ཆེ་ལ། རྐང་བ་རྡོ་གསེང་ལས་ས་ཐོག་ཏུ་སྤོ་ཐུབ་ས་ཞིག་མི་
འདུག ཚ་བའི་རོལ་དབྱངས་ཀྱིས་ཡུལ་གྲོང་དེ་ཁེབས་ནས་འདུག་ཅིང༌། བྲག་རི་དེ་
དག་གིས་ཕེབས་བསུ་བྱེད་པ་དང་མཚུངས།
ལམ་ཇེ་གཟར་ནས་ཇེ་གཟར་དང།རྡོ་ཁྲོབ་དེ་དག་ཀྱང་ཇེ་ཆེ་ནས་ཇེ་ཆེར་གྱུར།
ཁེ་ནོ་བཟའ་ཚང་དང་རྗེས་འདེད་མཁན་ཚོའི་བར་ས་ཐག་རིང་བོ་ཞིག་མི་འདུག་ལ།
ཁོས་ངལ་གསོས་རྗེས་རྡོ་ཕ་བོང་ཆེན་པོ་ཞིག་གི་སྟེང་དུ་འཛེགས་ཏེ་ཕྱིར་ཐན་པས་
གཙེས་པའི་གནས་དེར་བལྟས། ཁོས་དགྲ་བོ་དག་མཐོང་ཐབས་མ་བྱུང་ལ་རྟར་ཞོན་
པའི་མི་གཟུགས་རིང་པོ་དེ་ཡང་མཐོང་ཡུལ་དུ་མ་གྱུར། འཇོ་ནཱ་ཕ་བོང་ཞིག་གི་གྲིབ་
འོག་ཏུ་བསྡད་དེ་ཁེ་ཡོ་ཊེ་ཊོ་ལ་དམ་བུའི་ནང་གི་ཆུ་བླུད། ཁེ་ནོ་ཕྱིར་ཡོང་དུས་མོས་
ཡར་ལ་བལྟས། མོས་ཁེ་ནོས་རྩྭ་དང་རྡོ་གསེང་བརྒྱུད་གོམ་པ་སྤོས་པས་རྐང་བར་རྨ་
བཟོས་འདུག་པ་མཐོང་པ་དང་། མོས་གང་མགྱོགས་ངང་ཁོའི་རྐང་བ་མོའི་སྨད་གཡོག་
གིས་བཏུམ་རྗེས། དམ་བུ་དེ་ཁོང་ལ་སྤྲད་ཀྱང་། ཁོས་མགོ་བོ་འཕྲད་དུ་གཡུག་སྟེ། ཁོའི་
ཐང་ཆད་པའི་གདོང་མདོག་ཁྲོད་མིག་གི་འོད་མདངས་ལམ་མེར་འདུག
ཁོས། འཇོ་ནཱ། ཁྱོད་ཡིབ་ནས་སྡོད་དང་། ཁོང་ཚོས་ངའི་རྗེས་དེད་ནས་རིའི་
གསེབ་ཏུ་ཡོང་ངེས་ལ། ཁོང་ཚོ་ཕར་སོང་བ་དང་ཁྱོད་རང་བྱང་ཕྱོགས་ཀྱི་ལོ་རེ་ཁྲོའམ་
སན་ཊ་རོ་ས་ལི་ཡར་སོང་།
དེ་ནས་ང་རང་ཁོང་ཚོ་ལས་ཐར་སོང་ན་ཁྱོད་ཡོད་སར་ཡོང་། འདི་ནི་བདེ་འཇགས་
ཀྱི་ལམ་ཁ་ཁོ་ན་ཡིན།
མོས་མིག་ཟུང་ཆེས་ཆེར་ཅེར་ནས། མིན། ང་ཚོ་ཁྱོད་དང་ལྷན་དུ་འགྲོ་རྒྱུ་ཡིན་
ཞེས་བཤད།
ཁེ་ནོས།ང་ཁེར་རྐྱང་དུ་སོང་ན་འདི་ལས་མགྱོགས། གལ་སྲིད་ཁྱོད་ང་དང་
ལྷན་དུ་སོང་ཚེ་བྱིས་པ་དེ་ཉེན་ཁ་ཆེན་པོར་གཏུགས་ངེས་ཡིན་ཞེས་བཤད་པར།
འཇོ་ནཱས། མིན་ཟེར།
ཁོས་མོར་བལྟས་པ་ན་རིམ་བཞིན་ངོ་གདོང་ན་ཟུངས་ཟད་ཅིང་འཇིགས་སྣང་
གི་རྣམ་པ་ལས་ཅི་ཡང་མི་འདུག མོའི་མིག་མདངས་ལ་འོད་སྣང་ལྡན་པས། ཁོའི་
སྤོབས་པ་ཇེ་ཆེར་གྱུར་ཏེ་མུ་མཐུད་གོམ་བགྲོད་བྱས།རི་བོ་ཚོའི་གསེབ་ནས་ཡུལ་གྲོང་
དེ་མི་འདྲ་བ་ཞིག་ཏུ་གྱུར་འདུག་ཅིང་། འཇོ་ནཱ་དང་ཁེ་ནོ་གཉིས་རྡོ་གསེང་དུ་སོང་།
ཁེ་ནོས་རྗེས་འདེད་མཁན་ཚོས་ལམ་འདི་བརྒྱུད་ནས་ཡོང་མི་ཐུབ་པ་ཤེས་པ་དང་།
ཁོང་ཚོ་འདིར་མ་འབྱོར་སྔོན་ལ་བལྟས་ཚོད་ཀྱིས་ས་འདིར་འགྲོ་དཀའ་བར་བསམ་
ངེས་སྙམ་ནས། ཐད་ཀར་རི་གསེབ་ཏུ་མ་སོང་བར། ཅུང་ཙམ་རིང་ཁོང་ལྷོ་ཕྱོགས་སུ་
སོང་སྟེ་དེར་རྟགས་ཤིག་བཞག དེ་ནས་ཁོ་སླར་ཡང་རྡོ་གསེང་བརྒྱུད་ནས་ཐད་ཀར་
རི་གསེབ་ཏུ་སོང་།
ཉི་མ་ནུབ་རིར་ཡལ་བ་དང་། ཁེ་ནོ་རི་བོས་གྲིབ་ནག་གོན་ཡོད་ས་ནས་ཐད་
ཀར་ཡར་འཛེགས། ཁོས་གནས་དེར་ལྗང་མདོག་གི་རྩི་ཤིང་དང་སྡོང་བོ་མཐོང་ཐུབ་
ཅིང་། ཆུ་དང་ལམ་ཡང་ཡོད་པའི་རེ་བ་བྱས། ཉི་མ་ནུབ་སོང་བ་དང་བསྟུན་ཁེ་ནོ་
དང་འཇོ་ནཱ་གཉིས་དལ་མོའི་ངང་གྲིབ་ནག་ཡོད་སའི་གཡང་གཟར་དེར་ཞུགས།
སྐྱ་མདོག་གི་བྲག་རིའི་གསེབ་ཏུ་རྡོ་གསེང་ན་ཆུ་ཕྲན་ཆུང་ངུ་ཞིག་བཞུར་བཞིན་
འདུག་ལ། དེ་ནི་ཆུ་རྫིང་ཆུང་ངུ་ཞིག་གི་ནང་བབས་ཏེ་སྨི་(བོད་ཡིག་ནང་རིང་ཙད་ཅི་ཡིན་གསལ་
བར་ཕྲིས།)བརྒྱ་ཡོད་པའི་ཆུ་རྫིང་གཞན་ཞིག་གི་ནང་བཞུར་བཞིན་འདུག ཆུ་རྫིང་དེའི་
ནང་ནས་བཞུར་ཡོང་བའི་ཆུའི་ཟེགས་མ་རྡོའི་སྟེང་དུ་འབབ་ནས་རིམ་བཞིན་ཡལ་
འགྲོ་ཡི་འདུག རི་དྭགས་རྣམས་ཐག་རིང་ནས་ཆུ་འཐུང་བར་ཆུ་རྫིང་དེར་ཡོང་བ་
དང་།གཅན་གཟན་ཚོ་ཡང་རི་དྭགས་གསོད་ཕྱིར་འདིར་ཡོང་། ཆུ་རྫིང་དེ་གཞན་གྱི་
བཏུང་བའི་ཆེད་འཁྱིལ་འདུག་པ་མ་ཟད། གཞན་རྣམས་གསོད་ས་ཞིག་ཏུའང་གྱུར་
འདུག
འཇོ་ནཱ་དང་ཁེ་ནོ་གཉིས་ཆུ་ཡོད་ས་དེར་མ་སླེབས་སྔོན་དུ་ཉི་མ་བྲག་རིའི་རྩེ་
ནས་ཡལ་ན་ཡང་། ཁོས་ཐན་པས་གདུང་བའི་ས་ཆ་ཞིག་ནས་སྔོ་ལྗང་གི་མཚོ་མོ་
ཞིག་ལ་ལྟ་ཐུབ་པར་གྱུར། ཁོང་གཉིས་ཐང་ཆད་ཅིང་། འཇོ་ནཱ་པུས་མོའི་ཁར་སར་
བསྡད་ནས་ཁེ་ཡོ་ཊེ་ཊོའི་གདོང་པ་བཀྲུས་པ་དང་། དེ་ནས་མོའི་དམ་བུའི་ནང་ཆུ་
བཀང་བླངས་ནས་ཁོ་ལ་ཆུ་བླུད། ཁེ་ནོ་ཧ་ཅང་སྐོམ་ཡོད་པས་རྫིང་བུར་ཁ་བརྒྱབ་
ནས་ཆུ་འཐུང་བ་དང་། ཁོས་ཆུ་འགྲམ་ནས་ངལ་གསོས་ཏེ་འཇོ་ནཱས་བུ་ཆུང་ལ་ཟས་
སྤྲོད་བཞིན་པར་བལྟས། དེ་ནས་ཁོ་ཡར་ལངས་ཏེ་མར་བལྟས་པར། རི་གཤམ་གྱི་ས་
ཐག་རིང་ས་ཞིག་ན་ཁོའི་རྗེས་འདེད་མཁན་གྱི་རྐང་ཐང་པ་གཉིས་དང་རྟ་པ་དེ་ཡོད་
པ་མཐོང་།
འཇོ་ནཱ་ཕྱིར་འཁོར་ནས་ཁོང་གི་འཇིགས་ཤིང་སྐྲག་པའི་རྣམ་འགྱུར་དེ་མཐོང་
བ་དང་། མོས་མགྱོགས་པོའི་ངང་ས་ཐག་རིང་ཐུང་ཅི་ཙམ་ཡོད་མིན་དྲིས།
ཁེ་ནོས། ཆུ་འབབ་བཞིན་པའི་ཕ་བོང་དེའི་སྟེང་ལ་ཅེར་ཏེ། ཁོང་ཚོ་དགོང་
དྲོ་འདིར་འབྱོར་ངེས་རེད་ཅེས་བཤད། ང་ཚོ་ཅིས་ཀྱང་ནུབ་ཕྱོགས་སུ་འགྲོ་དགོས་
ཟེར། ཁོའི་མིག་གིས་རྫིང་བུའི་རྒྱབ་ངོས་ཀྱི་བྲག་རི་བཙལ་བ་དང་། སྨི་སུམ་ཅུ་ཙམ་
(བོད་ཡིག་ནང་རིང་ཙད་ཅི་ཡིན་གསལ་བར་ཕྲིས།)གྱི་སྟེང་དུ་ཁོས་བྲག་ཁུང་ཆུང་ཆུང་འགའ་མཐོང་།
ལྷམ་ཕུད་དེ་དེའི་སྟེང་འཛེགས་ནས་བྲག་ཁུང་ཚོའི་ནང་ལ་བལྟས་པར། བྲག་ཁུང་
དེ་ཚོའི་གཏིང་ཚད་ལ་རྨི་འགའ་ལས་མི་འདུག་ལ། ཁེ་ནོ་བྲག་ཁུང་ཆེ་ཤོས་དེའི་ནང
་འཛུལ་ནས་ཉལ་བསྡད། ཁོས་སུ་གཅིག་གིས་ཀྱང་ཕྱི་ལོག་ནས་ཁོང་མཐོང་མི་ཐུབ་པ་
ཤེས་ཤིང་། གང་མགྱོགས་ངང་འཇོ་ནཱའི་ཕྱོགས་སུ་སོང་། ཁོས། ཁྱོད་ངེས་པར་དུ་
ཕ་གིར་འགྲོ་དགོས། ཕལ་ཆེར་ཁོང་ཚོས་ང་ཚོ་རྙེད་མི་སྲིད་ཅེས་བཤད།
མོས་དྲི་བ་ཅི་ཡང་མི་འདྲི་བར་དམ་བུའི་ནང་དུ་ཆུ་བཀང་བླངས་རྗེས་ཡར་
ཕྱིན་པ་དང་། ཁེ་ནོའི་རོགས་རམ་ལ་བརྟེན་ནས་མོ་བྲག་ཁུང་ཆུང་ངུ་དེའི་ནང་དུ་སོང་།
ཁོས་བཟའ་ཆས་རྣམས་ཡར་ཁྱེར་ཡོང་ནས་མོར་སྤྲད་པ་དང་། དེ་ནས་འཇོ་ནཱ་བྲག་
ཁུང་ནང་ཙོག་པུར་བསྡད་དེ་མིག་ཟུང་ཁོ་ལ་བགྲད། མོས་ཁེ་ནོས་བྱེ་མའི་སྟེང་གི་
ཁོང་གཉིས་ཀྱི་རྐང་རྗེས་མ་བསུབ་པ་མཐོང་བ་དང་། ཁོང་རྨི་བརྒྱ་ཕྲག་གི་སར་ཡར་
འགོས་ཡོང་བ་ན། སྔོ་ལྡུམ་ཆེན་པོ་ཞིག་གིས་བྲག་བཀབ་ནས་ཡོད་ཅིང་། ཁོང་སྔོ་དེར་
འཇུས་ནས་ཕྱིར་ཐང་དུ་སོང་མཐར་ཕྱིར་ཡོང་ནས་འཇོ་ནཱའི་འཁྲིས་སུ་ཙོག་པུར་བསྡད།
ཁོས་བཤད་རྒྱུར། ཁོང་ཚོ་ཡར་ཡོང་བའི་སྐབས་སུ། ང་ཚོ་སླར་ཡང་ཕྱིར་ས་འདིའི་
དམའ་སར་བྲོས་འགྲོ། ང་རང་ཆེས་སྐྲག་པ་ནི་བུ་ཆུང་འདིས་ངུ་སྐད་འདོན་རྒྱུ་དེ་རེད།
ཁྱོད་ཀྱིས་ངེས་པར་དུ་ཁོའི་ངུ་མཚམས་གཅོད་ཐབས་གྱིས། ཁོ་གཏན་ནས་ངུ་མ་འཇུག་
ཅེས་བཤད།
མོས། ཁོས་དེ་ཤེས་ངེས་པས་ངུ་མི་སྲིད་ཟེར།
ད་ལྟ་ཁེ་ནོ་བྲག་ཁུང་ནང་ཉལ་ནས་བསྡད་ཡོད་ལ། ཁོས་རིའི་གྲིབ་མ་ནག་
སེང་ངེ་བ་དེས་གཤམ་གྱི་ཐན་པས་གཙེས་པའི་ཡུལ་ལྗོངས་ཕྱོགས་སུ་འགྲོ་བ་མཐོང་བ་
དང་། དེ་རྒྱ་མཚོའི་འཁྲིས་སུ་འབྱོར་བ་དང་ཡུལ་ཁམས་ཡོངས་གྲིབ་མས་བཀབ།

དགུ མུ་ཏིག་གི་རོལ་དབྱངས།

རྗེས་འདེད་མཁན་ཚོ་རྫིང་བུ་ཆུང་ཆུང་དེའི་ཁར་སླེབས་སྐབས་ཕལ་ཆེར་ས་
རུབ་ལ་ཉེ་ཞིང་། ཁོང་ཚོ་གསུམ་ག་རྐང་ཐང་རེད། རྟ་ཞིག་ལམ་གཟར་པོར་འགོ་མི་
ཐུབ་པས་རྗེས་འདེད་མཁན་དེ་གཉིས་རྫིང་བུའི་མཐའ་འཁོར་དུ་གོམ་བགྲོད་བྱས།
ཁོང་གཉིས་ཀྱིས་ཆུ་མ་འཐུང་སྔོན་དུ་ཁེ་ནོ་བྲག་ངོས་སུ་འགོ་བ་མིག་གིས་མཐོང་བ་
དང་། མེ་མདའ་ཁྱེར་བའི་མི་དེ་མར་བསྡད་ནས་ངལ་གསོས། རྗེས་འདེད་པ་ཚོ་ཁོའི་
འགྲམ་དུ་བསྡད་ནས་ཐ་མག་འཐེན། དེ་ནས་ཁེ་ནོས་ཁོང་ཚོས་ཟ་མ་བཟའ་བཞིན་
པ་མཐོང་བ་དང་། ཁོང་ཚོའི་སྐད་སྒྲ་གཉོམ་པོ་དེ་ཁོའི་ཕྱོགས་སུ་མཆེད་ནས་ཡོང་།
མཚན་མོའི་མུན་པ་ཇེ་སྟུག་ཏུ་ཕྱིན་ནས་རི་བོ་རྣམས་ནག་ཡོར་སེ་སོང་།
ཁེ་ནོས་ཁོའི་རྒྱབ་ཕྱོགས་ན་སྐད་སྒྲ་ཞིག་ཐོས་པ་དང་། འཇོ་ནཱས། ཁེ་ཡོ་ཊེ་ཊོ་ཞེས་
ཟེར།མོ་རང་གིས་བྱིས་པའི་ངུ་མཚམས་གཅོད་གང་ཐུབ་བྱས་ཤིང་། ཁེ་ནོས་བུ་ཆུང་
སྐད་དམའ་མོས་ངུ་བཞིན་པ་ཐོས།
ཁེ་ནོས་གཤམ་གྱི་རྫིང་འགྲམ་གྱི་མི་རྣམས་ལས་གཉིས་ཉལ་ནས་ཡོད་པ་དང་།
གཅིག་གིས་སོ་ལྟ་བྱེད་བཞིན་པ་མཐོང་།
ཁེ་ནོ་འཇབ་ནས་ཕྱིར་བྲག་ཁུང་ནང་གི་འཇོ་ནཱའི་ཕྱོགས་སུ་ཕྱིན།
ཁོས།ཕ་གིར་ལམ་ཞིག་འདུག་ཅེས་བཤད་པར།
མོས།ཁོང་ཚོས་ཁྱོད་གསོད་རྒྱུ་རེད་ཅེས་ལན་བཏབ།
ཁེ་ནོས།གལ་སྲིད་ངས་མེ་མདའ་བཟུང་བའི་མི་དེ་འཛིན་ཐུབ་སོང་ན་འགྲིག་
པ་རེད།གཞན་གཉིས་གཉིད་འདུག་ཟེར།
མོས་ལག་པ་ཁེ་ནོའི་ཕྲག་པར་འཇུས་ཏེ། ཁོང་ཚོས་ཟླ་འོད་ངོགས་ནས་ཁྱོད་
ཀྱི་ལྭ་དཀར་བོ་དེ་མཐོང་རྒྱུ་རེད་ཅེས་བཤད་པར།ཁེ་ནོས། མི་མཐོང་།ང་རང་ཟླ་བ་
ལྷང་ལ་མ་བུད་སྔོན་ངེས་པར་འགྲོ་དགོས་ཞེས་ལན་བཏབ།
ཁོས་ཚིག་འཇམ་པོ་ཞིག་སྨྲ་རྩིས་བྱས་ན་ཡང་མཚམས་བཞག་ཏེ།  ཁོས་
བཤད་རྒྱུར།གལ་སྲིད་ཁོང་ཚོས་ང་བསད་ཚེ། ཁུ་སིམ་མེར་ཡིབ་སྟེ་ཁོང་ཚོ་རྒྱང་དུ་
སོང་རྗེས་ལོ་རེ་ཁྲོ་ལ་འགྲོ་རོགས་ཞེས་བཤད།
འཇོ་ནཱའི་ལག་པ་ཁེ་ནོའི་ལག་པའི་ནང་བཞག་སྟེ་ཅུང་འདར་ལྕུག་ལྕུག་བྱས།
ཁོས་བཤད་རྒྱུར།ལམ་དེ་ཁོ་ན་རེད། ཁོང་ཚོས་སང་ཞོགས་ང་ཚོ་རྙེད་རྒྱུ་རེད།
སྐད་འདར་འདར་ངང་དཀོན་མཆོག་ལ་སྐྱབས་བཅོལ་ནས་འགྲོ་ཞེས་བཤད།
ཁེ་ནོས་ཁོའི་ཆུང་མ་འཇོ་ནཱ་ལ་ཉེ་ས་ནས་བལྟས་པ་ན་མོའི་མིག་ཟུང་སྒོར་མོ་
དེ་མཐོང་ཐུབ་ཅིང་། ཁོའི་ལག་པས་བྱིས་པར་རེག་པ་དང་ཡུན་ཙམ་རིང་ཁོའི་ལག་
པ་ཁེ་ཡོ་ཊེ་ཊོའི་མགོར་བཞག་ནས་བསྡད། དེ་ནས་ཁེ་ནོས་ལག་པ་ཡར་བཀྱག་སྟེ་འཇོ་
ནཱའི་གདོང་ལ་རེག
འཇོ་ནཱས་ཁེ་ནོས་གྱོན་ཆས་དཀར་པོ་རྣམས་ཕུད་བཞིན་པ་མཐོང་བ་དང་།
ཁོ་རང་གི་ཤ་མདོག་སྨུག་པོ་དེས་ཁོ་སྲུང་སྐྱོབ་གཞན་ལས་ལེགས་པ་ཞིག་བྱེད་ནུས།
དེ་ནས་མོས་ཁེ་ནོས་ཁོ་རང་གི་གྲི་སྐེ་ལ་སྐོན་པ་མཐོང་། གྲི་དེ་ཡར་བཏགས་པས་ལག་
པ་གཉིས་གང་འགར་འགུལ་ཆོག་གི་འདུག ཁོང་ཕྱིར་མོའི་སར་མ་ཡོང་བར། ཁུ་སིམ་
སིམ་ངང་བྲག་ཁུང་གི་མདུན་དུ་སྒུག་རྗེས་བུད་སོང་།
འཇོ་ནཱ་བྲག་ཁུང་གི་མདུན་སོང་ནས་ཕྱི་ལོག་ཏུ་བལྟས་པར། བུ་ཆུང་གཉིད་
དེ་མོ་ལ་གླན་ནས་འདུག འཇོ་ནཱས་གདོན་ནག་དེ་ཚོ་ལས་ཐར་ཐུབ་པའི་སྨོན་ལམ་
བཏབ།
ཁེ་ནོ་དལ་མོའི་ངང་བྲག་གསེང་ནས་མར་སོང་བ་དང་། གྲི་དེ་ཁོའི་རྒྱབ་ཏུ་
ཁུར་འདུག་པས་གྲི་རྡོ་གང་ལ་ཡང་ཐོགས་ཀྱི་མི་འདུག ཁོ་རང་ཉིད་ཀྱི་རོལ་དབྱངས་
དེ་ཁེ་ནོའི་ཡིད་དུ་འཁོར་ནས་འདུག་ལ། དེ་ནི་དགྲ་བོའི་རོལ་དབྱངས་རེད་མོད། འོན་
ཀྱང་།ཁོའི་ནང་མིའི་རོལ་དབྱངས་དེ་ཡང་ཀླད་པའི་ནང་ཤུགས་ཆེན་པོ་གྲགས་ཀྱིན་
ཡོད། ད་ལྟ་དེ་ནི་གསོན་ཤུགས་ལྡན་ཞིང་། དེའི་ཁོ་རང་མུན་ཁྲོད་ཀྱི་དགྲ་བོའི་སར་དེད།
ཁེ་ནོ་གྲིབ་གཟུགས་ཤིག་འཇམ་པོའི་རྡོ་ངོས་ན་རྒྱུ་བ་ལྟར་ཁུ་སིམ་མེར་སོང་།
ཁོའི་རྐང་བ་གཅིག་སོར་འགའ་རེ་འགུལ་བ་དང་། རྐང་བ་གཞན་པ་དེ་སོར་འགའ་
རེ་འགུལ། དེ་ནས་ལག་པ་གཅིག་མར་ཅུང་ཟད་བསྲིངས་པ་དང་།གཞན་པ་དེ་མར་
བསྲིངས་ཏེ་རྐང་འཇབ་ལག་འཇབ་ཀྱིས་སོང་བས་ཁོ་རང་མཐིལ་དུ་སླེབས་རག་བར་
དུ་ཡུན་རིང་འགོར། ཁོའི་སྙིང་ལྷོག་ལྷོག་ཏུ་ལྡིང་ཞིང་ལག་པ་དང་ངོ་གདོང་ཚང་མ་
དངུལ་ཆུས་རློན་པར་གྱུར།ཁོང་སྡོང་བོ་ཆུང་ཆུང་ཞིག་གི་རྒྱབ་ལོགས་སུ་ཁུ་སིམ་མེར་
བསྡད།
ད་ནི་ཁོ་དགྲ་བོ་དག་དང་བར་ཐག་གོམ་པ་ཉི་ཤུ་ལས་མེད་པའི་མཚམས་སུ་
ཡོད་ལ།ཁོས་ཁོང་ཚོའི་བར་ན་ཅི་ཙམ་ཡོད་པ་ཡིད་ལ་ངེས་ཐབས་བྱས། དེ་ནས་ཁོས་
ཤར་ཕྱོགས་སུ་བལྟས།ཁོས་ཟླ་བ་མ་ཤར་སྔོན་ཅིས་ཀྱང་འཛིང་དགོས་སྙམ། ཁོས་སོ་
ལྟ་བ་དེ་མཐོང་ཐུབ་ན་ཡང་།མི་གཞན་གཉིས་པོ་གང་དུ་གཉིད་ཡོད་པ་མཐོང་གི་མེད།
ཁེ་ནོས་དང་པོ་སོ་ལྟ་བ་དེའི་སར་འགྲོ་དགོས། ཁོ་མགྱོགས་པོར་རྙེད་དགོས་བསམ་
ནས་ཁུ་སིམ་ངང་གྲི་བླངས།
ཁོ་རང་འགོར་དྲག་སོང་། ཁོ་ཡར་ལངས་པ་དང་ཟླ་བ་ཤར་བྱུང་། ཁེ་ནོ་
ཕྱིར་སྡོང་བོ་དེའི་ཕག་ཏུ་ཡིབ།
དེ་ནི་གསལ་ཆ་མེད་པའི་ཟླ་བ་ཞིག་རེད། དེས་རྫིང་བུའི་ཕྱོགས་སུ་དཀར་ཆ་
ཡང་འདོན་གྱི་མི་འདུག་ལ་གྲིབ་མས་ཀྱང་གཡོག་ཐུབ་ཀྱི་མི་འདུག ད་ལྟ་ཁེ་ནོས་སོ་
ལྟ་བའི་གཟུགས་དབྱིབས་དེ་ཆུའི་འགྲམ་ནས་མཐོང་ཐུབ་པ་དང་། སོ་ལྟ་བ་དེས་
ནམ་མཁའི་ཟླ་བ་ལ་ལྟ་ཞོར་ཐ་མག་གཞན་ཞིག་བླངས་ནས་མེ་བགོས། དེར་སྒུག་ནུས་
ཀྱི་མི་འདུག་པས་སོ་ལྟ་བ་དེའི་ཁ་ཕྱིར་འཁོར་མ་ཐག་ཁེ་ནོ་ཅིས་ཀྱང་མཆོངས་དགོས་
པར་བསམ།
དེ་ནས་སྟོད་ཕྱོགས་ནས་ངུ་སྐད་ཕྲ་མོ་ཞིག་གྲགས་ཤིང་། སོ་ལྟ་བ་དེས་མགོ་བོ་
དེའི་ཕྱོགས་སུ་འཁོར་ནས་ཉན་ཞོར་ཡར་ལངས། གཉིད་ཡོད་པའི་མི་གཅིག་འགུལ་
ཙམ་བྱས་ཏེ་གཉིད་ལས་སད་རྗེས། ཁོས་བྲེལ་འཚུབ་ཀྱིས་དེ་ཅི་ཞིག་རེད་དམ་
ཞེས་དྲིས་པར། སོ་བ་དེས།དེ་ནི་ངུ་སྐད་ཅིག་དང་འདྲ་བོ་འདུག ཕལ་ཆེར་བྱིས་པ་
ཞིག་ཡིན་པ་འདྲ་ཞེས་ལན་བཏབ།
མི་གཞན་པ་དེས།དེ་བཤད་མི་ཤེས།གཅན་གཟན་ཚོས་ཀྱང་བྱིས་པ་དང་འདྲ་
བའི་ངུ་སྐད་འདོན་པ་ངས་གོ་མྱོང་ཞེས་བཤད།
ཁེ་ནོ་དངངས་འཚུབ་དང་ལྷན་སྐྲག་སྣང་སྐྱེས། ངུ་སྐད་ཆུང་ངུ་དེ་ཡང་བསྐྱར་
གྲགས་པ་དང༌། སོ་བ་དེས་རི་ངོས་ཀྱི་ནག་ཁུང་སེར་ཡོད་པའི་བྲག་ཁུང་ལ་བལྟས།
ཁོས་ཕལ་ཆེར་གཅན་གཟན་ཞིག་ཡིན་པ་འདྲ་ཟེར། ཁེ་ནོས་མི་དེས་མེ་མདའ་
གྲ་སྒྲིག་བྱེད་པ་ཐོས་པ་དང་། སོ་བ་དེས་མེ་མདའ་ལག་ཏུ་བཟུང་ནས་གལ་སྲིད་དེ་
གཅན་གཟན་ཞིག་ཡིན་ཚེ་འདིས་མཚམས་འཇོག་ནུས་ཞེས་ལག་གི་མེ་མདའ་ཡར་
བཀྱགས།མེ་མདའ་བརྒྱབ་པ་དང་ཁེ་ནོ་ཁོའི་སྟེང་དུ་མཆོངས་ཏེ་མདུན་ཕྱོགས་ནས་
གྲིས་བརྒྱབ།དེས་ཁོའི་མགྲིན་པའི་མཚམས་ནས་གཤགས་ཏེ་ཁོག་ཏུ་སོང་། ད་ལྟ་ཁེ་
ནོ་ནི་འཇིགས་རྔམ་ཆེ་བའི་འཕྲུལ་འཁོར་ཞིག་དང་འདྲ་བར་མི་དེའི་ཁོག་ནས་གྲི་ཡར་
ལེན་ཞོར་དུ་མེ་མདའ་ཡང་བླངས། ཁོང་ནི་སྟོབས་ཆེ་ལ་མགྱོགས་པའི་འཕྲུལ་འཁོར་
ཞིག་དང་འདྲ་བར། ཐང་ན་ཉལ་ཡོད་པའི་མི་དེའི་མགོར་བརྒྱབ། མི་གཞན་པ་དེ་
བྲོས་ནས་རྫིང་བུ་བརྒྱུད་བྲག་རིའི་སྟེང་འཛེགས། ཁེ་ནོས་མེ་མདའ་བླངས་ནས་བརྒྱབ་
པ་ན། ཁོས་དགྲ་བོ་དེ་ཕྱིར་ཆུའི་ནང་དུ་འགྱེལ་བ་མཐོང་བ་དང་། དེ་ནས་ཁེ་ནོ་ཆུའི་
ནང་དུ་བརྒལ་ནས་སོང། ཟླ་བའི་འོད་མདངས་ཁྲོད་མི་དེའི་མིག་ཟུང་ལས་འཇིགས་
སྣང་སྐྱེས་ཡོད་པ་ཤེས་ཐུབ་ཅིང་། ཁེ་ནོས་ཁོའི་དཔྲལ་བའི་སྟེང་མེ་མདས་བརྒྱབ་སྟེ་
བསད།
དེ་ནས་ཁེ་ནོ་ཁེར་རྐྱང་ངང་ལངས་ནས་ཅི་ཞིག་མ་འགྲིག་པར་སྙམ་ནས་འདང་
བརྒྱབ་སྟེ་བསྡད་པ་དང་། དེ་ནས་ཁེ་ནོའི་སེམས་སུ་རྣམ་རྟོག་ཅི་ཡང་མེད་པར་གྱུར།
ཁོས་སྐད་ཤུགས་ཆེན་པོའི་ངུ་སྐད་དེ་བྲག་རིའི་གསེབ་ཏུ་ཡོད་པའི་བྲག་ཁུང་ནས་
མཆེད་ཡོང་བ་ཤེས་ལ། དེ་ནི་ཚེ་ལས་འདས་པའི་ངུ་སྒྲ་ཞིག་ཡིན་པ་ཤེས།
ལེ་ཕ་ཛའི་མི་ཚང་མས་ཕྱིར་སླེབས་པའི་ཁྱིམ་ཚང་ཡིད་ལ་དྲན་པ་དང་། དེ་
ནི་གསེར་མདོག་ལྡན་པའི་ཉིན་རྒྱབ་ཅིག་རེད། བྱིས་པ་ཆུང་ངུ་རྣམས་གྲོང་བརྡལ་དུ་
རྒྱུགས་ནས་གསར་འགྱུར་བཏུས་ཡོང་སྟེ། ཁེ་ནོ་དང་འཇོ་ནཱ་གཉིས་ཕྱིར་ཡོང་གིན་
འདུག་ཅེས་བཤད་པས། མི་ཚང་མ་ཁོང་གཉིས་ལ་ཐུག་རྒྱུར་བྲེད་ཤ་ལངས།
ཁོང་གཉིས་གྲོང་བརྡལ་ནས་སྡེ་བའི་ནང་ཡོང་སའི་ལམ་རྙིང་བ་བརྒྱུད་ནས་
སླེབས། ནམ་རྒྱུན་ཁེ་ནོ་འཇོ་ནཱའི་སྔོན་ནས་འགྲོ་ན་ཡང་། ཉིན་འདིར་ཁོང་གཉིས་
ཕན་ཚུན་གཤིབ་ནས་ཡོང་གིན་འདུག ཉི་མའི་འོད་ཟེར་ཁོང་གཉིས་ཀྱི་རྒྱབ་ཕྱོགས་
སུ་འཕྲོས་ནས་འདུག་ལ། ཁོང་གཉིས་གྲིབ་གཟུགས་རིང་པོ་གཉིས་ཀྱི་སྔོན་དུ་ཡོང་
བཞིན་གདའ། ཁེ་ནོས་མེ་མདའ་ཞིག་ཕྲག་ཏུ་ཁུར་འདུག འཇོ་ནཱས་ཐོག་ཏུ་ཁྲག་
སྐམ་ཡོད་པའི་གོན་པ་དུམ་བུ་འགའི་གཡོག་པའི་ལྗིད་ཅིང་ཆུང་བའི་དངོས་པོ་
ཞིག་འཁྱེར་འདུགམོའི་གདོང་མདོག་ཤོར་ཞིང་ཐང་ཆད་པའི་ཉམས་ཤིག་མངོན་འདུག
ཁེ་ནོའི་ཁ་ཡང་སྐམ་ནས་གྱོང་འདུགམི་ཚོས་བཤད་རྒྱུར། ཁོང་གཉིས་ཀྱིས་འཇིགས་
སྣང་ཞིག་ཁྱེར་ནས་སླེབས་ཤིང་། ཁོང་ནི་འཇིགས་སྣང་ཆེ་བའི་ཆར་ཐོག་ཅིག་ཡོང་
བཞིན་པ་དང་འདྲ་ཟེར། མི་ཚོགས་ཕྱིར་བཀྱེད་ནས་ཁོང་གཉིས་ལ་ཁ་མ་གྲགས།ཁོང་
གཉིས་ཀས་ཁོང་ཚོ་འགྱུར་འདུག་པར་སྙམ།
ཁེ་ནོ་དང་འཇོ་ནཱ་གཉིས་ཀྱིས་གྲོང་སྡེ་བརྒྱུད་གོམ་བགྲོད་བྱས་ཤིང༌། ཁོང་
གཉིས་ཀྱི་མིག་ཟུང་གིས་གཡས་གཡོན་གང་ལ་ཡང་མི་ལྟ་བ་མ་ཟད། སྟེང་འོག་གང་
ལའང་མི་ལྟ་བར་མདུན་དུ་ཅེར་ནས་ཕན་ཚུན་གཤིབ་སྟེ་སྡེ་བའི་ནང་གི་ཁོང་ཚོའི་
ཁང་བ་ཆུང་ངུ་རྣམས་ཡོད་སར་སོང་། ཁྱིམ་མཚེས་རྣམས་ཕྱིར་བསྣུར་ཏེ་ཁོང་གཉིས་
ཀར་འགྲོ་ལམ་ཕྱེས།འཇོན་ཐོ་མ་སིས་ལག་པ་ཡར་བཀྱག་སྟེ་ཁོང་གཉིས་ལ་འཚམས་
འདྲི་བྱས་ཀྱང༌། འཚམས་འདྲིའི་ཚིག་ཅི་ཡང་མ་བཤད།
ཁེ་ནོའི་རྣ་བའི་ནང་ཁོའི་ཁྱིམ་ཚང་གི་གླུ་དབྱངས་དེ་སྟོབས་ཆེ་ལ་ངུ་བ་དང་
མཚུངས།ཁོའི་གླུ་དབྱངས་དེ་ནི་ད་ལྟ་དམག་འཁྲུག་གི་ཆོ་ངེ་ཞིག་རེད། ཁོང་གཉིས་
ཀྱིས་འབར་ཟིན་པའི་རང་གི་ཁང་བ་བརྒྱུད་སོང་ན་ཡང་དེ་ལ་མིག་ཟུར་གྱིས་ཀྱང་མ་
བལྟས་བར་ཕྱིན་པ་དང་། ཁོང་གཉིས་མཚོ་འགྲམ་དུ་ཡོད་པའི་སྡོང་བོ་ཚོའི་བར་གསེང་
བརྒྱུད་ནས་ཆུའི་ཕྱོགས་སུ་སོང་ཞིང་། ཁོང་གཉིས་ཀྱིས་ཁེ་ནོའི་གྲུ་རལ་བོ་དེ་ལ་ཡང་
མ་བལྟས་པར། ཁོང་གཉིས་ཆུ་ཁ་ནས་བསྡད་པ་དང་། ཁེ་ནོས་མེ་མདའ་སར་བཞག་
སྟེ། མུ་ཏིག་ཆེན་པོ་དེ་གོན་པའི་ནང་ནས་བླངས་ནས་ལག་ཏུ་བཟུང་སྟེ་དེའི་སྟེང་ལ་
བལྟས་པ་ན། དེའི་ཁ་དོག་སྐྱ་ཞིང་མི་སྡུག་པ་ཞིག་རེད། གདོན་འདྲེའི་ཞལ་རས་དག་
གིས་ཁོའི་མིག་ལ་ཅེར་འདུག ཁོས་མེ་ལྕེའི་འོད་སྣང་མཐོང་བྱུང་ལ། ཁོས་རྫིང་བུའི་
ནང་གི་མི་དེ་གཉིས་ཀྱི་མིག་མདངས་ཁྲོད་ཀྱི་འཇིགས་སྣང་མཐོང་། མུ་ཏིག་དེའི་ཁྲོད་
ནས་ཁོས་ཁེ་ཡོ་ཊེ་ཊོ་བྲག་ཕུག་ནང་དུ་ལོག་ནས་ཡོད་པ་མངོན་ལ། སྤྱི་གཙུག་ཏུ་མེ་
མདའ་བརྒྱབ་སྟེ་བཅད་ནས་སོང་བ་མཐོང་ཐུབ། མུ་ཏིག་དེ་ཧ་ཅང་འཛོར་པོ་ཞིག་
རེད། ཁེ་ནོས་མུ་ཏིག་གི་མདོག་མཉེས་ཤིང་སྨྱོས་པ་ལྟ་བུའི་མུ་ཏིག་གི་རོལ་དབྱངས་
དེ་ཐོས། ཁེ་ནོའི་ལག་པ་ཅུང་ཟད་འདར་ཏེ་དལ་མོའི་ངང་འཇོ་ནཱའི་ཕྱོགས་སུ་འཁོར་
ཏེ་མུ་ཏིག་དེ་མོ་ལ་བསྟན། མོ་རང་ཁོའི་འགྲམ་དུ་ལངས་ནས་བསྡད་ཡོད་ལ། ད་དུང་
ཡང་ཁྲག་གིས་བརྫིས་པའི་གོན་པ་རྣམས་བཟུང་ནས་འདུག མོས་ཁོའི་ལག་ཏུ་ཡོད་
པའི་མུ་ཏིག་དེར་བལྟས།མོས་ཁེ་ནོའི་མིག་མདངས་ལ་ཅེར་ནས་འཇམ་པོའི་ངག་གིས།
མུ་ཏིག་ཁྱོད་རང་མི་དགོས་ཞེས་བཤད། དེ་ནས་ཁེ་ནོས་གང་ཐུབ་ཀྱིས་མུ་ཏིག་དེ་
རྒྱང་རིང་དུ་གཡུག ཁེ་ནོ་དང་འཇོ་ནཱ་གཉིས་ཀྱིས་དེ་གང་ལ་འགྲོ་བར་བལྟས་པ་ན་
དེ་ཉིད་དགོང་ཁའི་ཉི་འོད་ལྷམ་ལྷེམ་ཁྲོད་ན་འོད་འཚེར་གྱིན་འདུག ཁོང་གཉིས་
ཀྱིས་མུ་ཏིག་དེ་རྒྱ་མཚོའི་ནང་དུ་ལྷུང་བ་མཐོང་བ་དང་། ཁོང་གཉིས་གཤིབ་ནས་
རྒྱུན་རིང་པོ་ཞིག་ལ་དེར་བལྟས་ནས་ལུས།
དེ་ནས་བཟུང་མུ་ཏིག་གི་རོལ་དབྱངས་གྲགས་འགུལ་ཅི་ཡང་མེད་པར་གཏན་
ཡལ་དུ་གྱུར།